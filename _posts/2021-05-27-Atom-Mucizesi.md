---
layout: post
title:  "ATOM MUCİZESİ"
description: "Görkemli boyutlarıyla insan aklının kavrama sınırlarını zorlayan evren,
var olduğu ilk andan itibaren hassas dengeler üzerinde ve büyük bir
düzen içerisinde, hiç şaşmadan işlemektedir."
date:   2021-05-27 12:00:00
last_updated: Aug 29, 2021
excerpt: "Kitapta zaman zaman karşınıza Allah'ın yaratmasındaki mükemmelliği
vurgulamak için kullandığımız "tasarım" kelimesi çıkacak. Bu kelimenin
hangi maksatla kullanıldığının doğru anlaşılması çok önemli. Allah'ın
tüm evrende kusursuz bir tasarım yaratmış olması, Rabbimiz'in önce plan
yaptığı daha sonra yarattığı anlamına gelmez. Bilinmelidir ki, yerlerin
ve göklerin Rabbi olan Allah'ın yaratmak için herhangi bir 'tasarım'
yapmaya ihtiyacı yoktur. "
keywords: ATOM MUCİZESİ, HARUN YAHYA
tags:  Kitap
categories: [Kitap]
comments: false
published: true
lang: tr
---


ATOM MUCİZESİ

HARUN YAHYA – ADNAN OKTAR

YAZAR HAKKINDA

Harun Yahya müstear ismini kullanan yazar Adnan Oktar, 1956 yılında
Ankara'da doğdu. İlk, orta ve lise öğrenimini Ankara'da tamamladı. Daha
sonra İstanbul Mimar Sinan Üniversitesi Güzel Sanatlar Fakültesi'nde ve
İstanbul Üniversitesi Felsefe Bölümü'nde öğrenim gördü. 1980'li
yıllardan bu yana, imani, bilimsel ve siyasi konularda pek çok eser
hazırladı. Bunların yanı sıra, yazarın evrimcilerin sahtekarlıklarını,
iddialarının geçersizliğini ve Darwinizm'in kanlı ideolojilerle olan
karanlık bağlantılarını ortaya koyan çok önemli eserleri bulunmaktadır.

Harun Yahya'nın eserleri yaklaşık 40.000 resmin yer aldığı toplam 55.000
sayfalık bir külliyattır ve bu külliyat 73 farklı dile çevrilmiştir.

Yazarın müstear ismi, inkarcı düşünceye karşı mücadele eden iki
peygamberin hatıralarına hürmeten, isimlerini yad etmek için Harun ve
Yahya isimlerinden oluşturulmuştur. Yazar tarafından kitapların
kapağında Resulullah (sav)'in mührünün kullanılmış olmasının sembolik
anlamı ise, kitapların içeriği ile ilgilidir. Bu mühür, Kuran-ı Kerim'in
Allah'ın son kitabı ve son sözü, Peygamberimiz (sav)'in de hatem-ül
enbiya olmasını remzetmektedir. Yazar da, yayınladığı tüm
çalışmalarında, Kuran'ı ve Resulullah (sav)'in sünnetini kendine
rehber edinmiştir. Bu suretle, inkarcı düşünce sistemlerinin tüm temel
iddialarını tek tek çürütmeyi ve dine karşı yöneltilen itirazları tam
olarak susturacak "son söz"ü söylemeyi hedeflemektedir. Çok büyük bir
hikmet ve kemal sahibi olan Resulullah (sav)'in mührü, bu son sözü
söyleme niyetinin bir duası olarak kullanılmıştır.

Yazarın tüm çalışmalarındaki ortak hedef, Kuran'ın tebliğini dünyaya
ulaştırmak, böylelikle insanları Allah'ın varlığı, birliği ve ahiret
gibi temel imani konular üzerinde düşünmeye sevk etmek ve inkarcı
sistemlerin çürük temellerini ve sapkın uygulamalarını gözler önüne
sermektir.

Nitekim Harun Yahya'nın eserleri Hindistan'dan Amerika'ya, İngiltere'den
Endonezya'ya, Polonya'dan Bosna Hersek'e, İspanya'dan Brezilya'ya,
Malezya'dan İtalya'ya, Fransa'dan Bulgaristan'a ve Rusya'ya kadar
dünyanın daha pek çok ülkesinde beğeniyle okunmaktadır. İngilizce,
Fransızca, Almanca, İtalyanca, İspanyolca, Portekizce, Urduca, Arapça,
Arnavutça, Rusça, Boşnakça, Uygurca, Endonezyaca, Malayca, Bengoli,
Sırpça, Bulgarca, Çince, Kishwahili (Tanzanya'da kullanılıyor), Hausa
(Afrika'da yaygın olarak kullanılıyor), Dhivehi (Maldivlerde
kullanılıyor), Danimarkaca ve İsveçce gibi pek çok dile çevrilen
eserler, yurt dışında geniş bir okuyucu kitlesi tarafından takip
edilmektedir.

Dünyanın dört bir yanında olağanüstü takdir toplayan bu eserler pek çok
insanın iman etmesine, pek çoğunun da imanında derinleşmesine vesile
olmaktadır. Kitapları okuyan, inceleyen her kişi, bu eserlerdeki
hikmetli, özlü, kolay anlaşılır ve samimi üslubun, akılcı ve ilmi
yaklaşımın farkına varmaktadır. Bu eserler süratli etki etme, kesin
netice verme, itiraz edilemezlik, çürütülemezlik özellikleri
taşımaktadır. Bu eserleri okuyan ve üzerinde ciddi biçimde düşünen
insanların, artık materyalist felsefeyi, ateizmi ve diğer sapkın görüş
ve felsefelerin hiçbirini samimi olarak savunabilmeleri mümkün değildir.
Bundan sonra savunsalar da ancak duygusal bir inatla savunacaklardır,
çünkü fikri dayanakları çürütülmüştür. Çağımızdaki tüm inkarcı
akımlar, Harun Yahya Külliyatı karşısında fikren mağlup olmuşlardır.

Kuşkusuz bu özellikler, Kuran'ın hikmet ve anlatım çarpıcılığından
kaynaklanmaktadır. Yazarın kendisi bu eserlerden dolayı bir övünme
içinde değildir, yalnızca Allah'ın hidayetine vesile olmaya niyet
etmiştir. Ayrıca bu eserlerin basımında ve yayınlanmasında herhangi bir
maddi kazanç hedeflenmemektedir.

Bu gerçekler göz önünde bulundurulduğunda, insanların görmediklerini
görmelerini sağlayan, hidayetlerine vesile olan bu eserlerin okunmasını
teşvik etmenin de, çok önemli bir hizmet olduğu ortaya çıkmaktadır.

Bu değerli eserleri tanıtmak yerine, insanların zihinlerini bulandıran,
fikri karmaşa meydana getiren, kuşku ve tereddütleri dağıtmada, imanı
kurtarmada güçlü ve keskin bir etkisi olmadığı genel tecrübe ile sabit
olan kitapları yaymak ise, emek ve zaman kaybına neden olacaktır. İmanı
kurtarma amacından ziyade, yazarının edebi gücünü vurgulamaya yönelik
eserlerde bu etkinin elde edilemeyeceği açıktır. Bu konuda kuşkusu
olanlar varsa, Harun Yahya'nın eserlerinin tek amacının dinsizliği
çürütmek ve Kuran ahlakını yaymak olduğunu, bu hizmetteki etki,
başarı ve samimiyetin açıkça görüldüğünü okuyucuların genel
kanaatinden anlayabilirler.

Bilinmelidir ki, dünya üzerindeki zulüm ve karmaşaların, Müslümanların
çektikleri eziyetlerin temel sebebi dinsizliğin fikri hakimiyetidir.
Bunlardan kurtulmanın yolu ise, dinsizliğin fikren mağlup edilmesi, iman
hakikatlerinin ortaya konması ve Kuran ahlakının, insanların kavrayıp
yaşayabilecekleri şekilde anlatılmasıdır. Dünyanın günden güne daha
fazla içine çekilmek istendiği zulüm, fesat ve kargaşa ortamı dikkate
alındığında bu hizmetin elden geldiğince hızlı ve etkili bir biçimde
yapılması gerektiği açıktır. Aksi halde çok geç kalınabilir.

Bu önemli hizmette öncü rolü üstlenmiş olan Harun Yahya Külliyatı,
Allah'ın izniyle, 21. yüzyılda dünya insanlarını Kuran'da tarif edilen
huzur ve barışa, doğruluk ve adalete, güzellik ve mutluluğa taşımaya bir
vesile olacaktır.

OKUYUCUYA

 Bu kitapta ve diğer çalışmalarımızda evrim teorisinin çöküşüne özel
bir yer ayrılmasının nedeni, bu teorinin her türlü din aleyhtarı
felsefenin temelini oluşturmasıdır. Yaratılışı ve dolayısıyla Allah'ın
varlığını inkar eden Darwinizm, 150 yıldır pek çok insanın imanını
kaybetmesine ya da kuşkuya düşmesine neden olmuştur. Dolayısıyla bu
teorinin bir aldatmaca olduğunu gözler önüne sermek çok önemli bir imani
görevdir. Bu önemli hizmetin tüm insanlarımıza ulaştırılabilmesi ise
zorunludur. Kimi okuyucularımız belki tek bir kitabımızı okuma imkanı
bulabilir. Bu nedenle her kitabımızda bu konuya özet de olsa bir bölüm
ayrılması uygun görülmüştür.

 Belirtilmesi gereken bir diğer husus, bu kitapların içeriği ile
ilgilidir. Yazarın tüm kitaplarında imani konular, Kuran ayetleri
doğrultusunda anlatılmakta, insanlar Allah'ın ayetlerini öğrenmeye ve
yaşamaya davet edilmektedirler. Allah'ın ayetleri ile ilgili tüm
konular, okuyanın aklında hiçbir şüphe veya soru işareti bırakmayacak
şekilde açıklanmaktadır.

 Bu anlatım sırasında kullanılan samimi, sade ve akıcı üslup ise
kitapların yediden yetmişe herkes tarafından rahatça anlaşılmasını
sağlamaktadır. Bu etkili ve yalın anlatım sayesinde, kitaplar "bir
solukta okunan kitaplar" deyimine tam olarak uymaktadır. Dini reddetme
konusunda kesin bir tavır sergileyen insanlar dahi, bu kitaplarda
anlatılan gerçeklerden etkilenmekte ve anlatılanların doğruluğunu inkar
edememektedirler.

 Bu kitap ve yazarın diğer eserleri, okuyucular tarafından bizzat
okunabileceği gibi, karşılıklı bir sohbet ortamı şeklinde de okunabilir.
Bu kitaplardan istifade etmek isteyen bir grup okuyucunun kitapları
birarada okumaları, konuyla ilgili kendi tefekkür ve tecrübelerini de
birbirlerine aktarmaları açısından yararlı olacaktır.

 Bunun yanında, sadece Allah'ın rızası için yazılmış olan bu kitapların
tanınmasına ve okunmasına katkıda bulunmak da büyük bir hizmet
olacaktır. Çünkü yazarın tüm kitaplarında ispat ve ikna edici yön son
derece güçlüdür. Bu sebeple dini anlatmak isteyenler için en etkili
yöntem, bu kitapların diğer insanlar tarafından da okunmasının teşvik
edilmesidir.

Kitapların arkasına yazarın diğer eserlerinin tanıtımlarının
eklenmesinin ise önemli sebepleri vardır. Bu sayede kitabı eline alan
kişi, yukarıda söz ettiğimiz özellikleri taşıyan ve okumaktan
hoşlandığını umduğumuz bu kitapla aynı vasıflara sahip daha birçok
eser olduğunu görecektir. İmani ve siyasi konularda yararlanabileceği
zengin bir kaynak birikiminin bulunduğuna şahit olacaktır.

 Bu eserlerde, diğer bazı eserlerde görülen, yazarın şahsi
kanaatlerine, şüpheli kaynaklara dayalı izahlara, mukaddesata karşı
gereken adaba ve saygıya dikkat edilmeyen üsluplara, burkuntu veren
ümitsiz, şüpheci ve ye'se sürükleyen anlatımlara rastlayamazsınız.

Bu kitapta kullanılan ayetler, Ali Bulaç'ın hazırladığı  
"Kur'an-ı Kerim ve Türkçe Anlamı" isimli mealden alınmıştır.

Birinci Baskı: Kasım 1999 / İkinci Baskı: Mart 2006  
Üçüncü Baskı: Mayıs 2007 / Dördüncü Baskı: Aralık 2013

ARAŞTIRMA YAYINCILIK

Kayışdağı Mah. Değirmen Sok. No: 3

Ataşehir - İstanbul Tel: (0 216) 660 00 59

Baskı: Milsan Basın San. A.Ş.

Cemal Ulusoy Cad.38/A Bahçelievler - İstanbul

Tel: (0 212) 471 71 50 / milsanbasin@gmail.com / Mat sertifika: 12169

www.harunyahya.org - www.harunyahya.net

İÇİNDEKİLER

GİRİŞ 8

1\. BÖLÜM: Atomun Oluşum Serüveni 10

2\. BÖLÜM: Atomun Yapısı 38

3\. BÖLÜM: Maddeye Giden  
İkinci Basamak: Moleküller 68

4\. BÖLÜM: Canlanan Atomlar 92

5\. BÖLÜM: Atomun Gücü 104

SONUÇ 118

6\. BÖLÜM: Evrim Yanılgısı 122

GİRİŞ

İnsanoğlu içinde yaşadığı dünyada "ne", "nasıl" ve "ne şekilde" gibi pek
çok sorunun cevabını aramakta, ancak bu soruların ardından oldukça kısa
bir yol katedebilmektedir. İnsanın iç içe yaşadığı olağanüstü düzen ve
denge hakkında kendisine 'neden?' sorusunu sormadığı sürece gerçeğe
ulaşacak bir mesafe katetmesi mümkün değildir.

Bu kitapta, canlı-cansız her şeyin temeli olan "atom" konusunu ele
alacağız. Atom hakkında nelerin, nasıl ve ne şekilde gerçekleştiğini
inceledikten sonra, "neden" sorusunun cevaplarını arayacağız. Bizi,
peşinde olduğumuz mutlak gerçeğe ulaştıracak olan işte bu son sorunun
cevabı olacaktır.

19\. yüzyılın ilk yarısından bu yana çok sayıda bilimadamı atomun
sırlarını ortaya çıkarabilmek için gece gündüz çalıştılar. Atomun
şekli, hareketi, yapısı ve diğer özelliklerini gün ışığına çıkaran bu
çalışmalar, maddeyi ezeli ve ebedi bir varlık olarak kabul eden klasik
fiziği temellerinden yıktı ve modern fiziğin temellerini attı. Bu
çalışmalar aynı zamanda beraberinde birçok soruyu da gündeme getirdi.

Bu sorulara yanıt arayan pek çok fizikçi, çalışmalarının sonucunda tüm
evrende olduğu gibi atomda da kusursuz bir düzen, şaşmaz bir denge ve
mükemmel bir tasarım olduğu gerçeğinde birleştiler.

Bu gerçek, 14 asır önce Allah Katından indirilmiş olan Kuran'da da
açıklanmıştır. Kuran ayetlerinden açıkça anlaşıldığı gibi tüm evren,
mükemmel bir düzen içinde işlemektedir. Çünkü yer, gök ve ikisi
arasında bulunanlar, sonsuz bir güç ve akıl sahibi olan Allah
tarafından yaratılmıştır.

Allah’ın yarattığı her şey olağanüstü mükemmelliktedir ve kusursuz bir
düzen içinde işlemektedir. Asıl şaşılması gereken konu, bazı insanların
kendi vücutları da dahil olmak üzere gördükleri, duydukları ve
bildikleri her yerde karşılarına çıkan sonsuz sayıdaki mucizeden
etkilenmemeleri ve bu olağanüstü detayların "neden" kendilerine
gösterildiği sorusunun cevabını düşünmemekte ısrar etmeleridir.

Okumakta olduğunuz "Atom Mucizesi" adlı bu kitap, bilimsel bir konuyu
incelemesine karşın, alışageldiğiniz bilimsel kitaplardan farklı bir
amaçla karşınıza çıkmaktadır. Bu çalışma, hem canlıların hem de
cansızların yapı taşı olmak gibi son derece eşsiz bir özelliğe sahip
olan "atom"u, "ne", "nasıl" ve "ne şekilde" sorularının cevaplarıyla ele
alarak, "neden" sorusunun yanıtına kapı açmaktadır. Bu kapıdan
geçildiğinde ise, Allah'ın aklının, bilgisinin üstünlüğü ve
yaratışının tüm varlıkları sarıp kuşattığı açıkça gözler önüne
serilmektedir.

Allah... O'ndan başka İlah yoktur. Diridir, kaimdir. O'nu uyuklama ve
uyku tutmaz. Göklerde ve yerde ne varsa hepsi O'nundur. İzni olmaksızın
O'nun Katında şefaatte bulunacak kimdir? O, önlerindekini ve
arkalarındakini bilir. (Onlar ise) Dilediği kadarının dışında, O'nun
ilminden hiçbir şeyi kavrayıp-kuşatamazlar. O'nun kürsüsü, bütün gökleri
ve yeri kaplayıp-kuşatmıştır. Onların korunması O'na güç gelmez. O, pek
yücedir, pek büyüktür. (Bakara Suresi, 255)

AKILLI TASARIM yani YARATILIŞ

Kitapta zaman zaman karşınıza Allah'ın yaratmasındaki mükemmelliği
vurgulamak için kullandığımız "tasarım" kelimesi çıkacak. Bu kelimenin
hangi maksatla kullanıldığının doğru anlaşılması çok önemli. Allah'ın
tüm evrende kusursuz bir tasarım yaratmış olması, Rabbimiz'in önce plan
yaptığı daha sonra yarattığı anlamına gelmez. Bilinmelidir ki, yerlerin
ve göklerin Rabbi olan Allah'ın yaratmak için herhangi bir 'tasarım'
yapmaya ihtiyacı yoktur. Allah'ın tasarlaması ve yaratması aynı anda
olur. Allah bu tür eksikliklerden münezzehtir. Allah'ın, bir şeyin ya da
bir işin olmasını dilediğinde, onun olması için yalnızca "Ol" demesi
yeterlidir. Kuran'da Allah şöyle buyurmaktadır:

Gökleri ve yeri (bir örnek edinmeksizin) yaratandır. O, bir işin
olmasına karar verirse, ona yalnızca "Ol" der, o da hemen oluverir.
(Bakara Suresi, 117)

1\. BÖLÜM:  
ATOMUN OLUŞUM SERÜVENİ

Görkemli boyutlarıyla insan aklının kavrama sınırlarını zorlayan evren,
var olduğu ilk andan itibaren hassas dengeler üzerinde ve büyük bir
düzen içerisinde, hiç şaşmadan işlemektedir. Bu muazzam evrenin nasıl
var olduğu, nereye doğru gittiği, içindeki düzen ve dengeyi sağlayan
kanunların nasıl işlediği ise her devirde insanların merak konusu
olmuştur ve halen de olmaya devam etmektedir. Bilimadamları bu
konularla ilgili sayısız araştırmalar yapmış, pek çok tez ve teori
üretmişlerdir. Evrendeki düzen ve tasarımı akıl ve vicdanlarıyla
değerlendiren bilimadamları için var olan kusursuzluğu açıklamak çok
kolay olmuştur. Çünkü bu kusursuz tasarımın tüm evrene hakim olan üstün
güç sahibi Allah tarafından yaratıldığı, düşünen ve akleden insanlar
için açıkça gözler önüne serilmiş bir gerçektir. Allah bu açık gerçeği
Kuran ayetlerinde de bildirmektedir:

Şüphesiz göklerin ve yerin yaratılışında, gece ile gündüzün art arda
gelişinde temiz akıl sahipleri için gerçekten ayetler vardır. (Al-i
İmran Suresi, 190)

Fakat yaratılış delillerine gözlerini kapamaya çalışan bilimadamları,
yıllardır ardı arkası kesilmeyen bu sorulara cevap vermekte çok büyük
zorluklar çekmektedirler. Bilimsel gerçeklerle taban tabana zıt olan
teorilerini savunmak için demagojilere, hiçbir bilimsel dayanağı olmayan
gerçek dışı kuramlara, çok zorda kalınca ise sahtekarlıklara bile
sığınmaktan bile çekinmemektedirler. Fakat 21. yüzyılın eşiğinde
olduğumuz şu günlerde bilimsel alanda yaşanan her türlü gelişme bizi
tek bir gerçeğe götürmektedir: Evren üstün bir güç ve sonsuz ilim sahibi
olan Allah tarafından yoktan var edilmiştir.

Evrenin Yaratılışı

"Evren nasıl var oldu?" sorusu insanların yüzyıllardır cevap aradıkları
bir sorudur. Tarih boyunca binlerce evren modeli sunulmuş, binlerce
kuram üretilmiştir. Fakat bu teoriler incelendiği zaman hepsinin temelde
iki farklı modelden birini savunduğu görülür. Bunlardan birincisi artık
hiçbir bilimsel dayanağı ve geçerliliği kalmamış olan sonsuz evren, yani
evrenin bir başlangıcının olmadığı fikri, ikincisi ise şu an tüm bilim
çevreleri tarafından kabul gören evrenin büyük bir patlama ile yoktan
yaratıldığı gerçeğidir.

Artık geçerliliğini yitirmiş olan ilk model, evrenin sınırsız olduğunu,
sonsuzdan beri var olduğunu, sonsuza kadar da varlığını ve şu anki
durumunu koruyacağını savunmaktaydı. Bu sonsuz evren fikri, eski
Yunan'da gelişmiş, daha sonra da Rönesans'la birlikte yeniden canlanan
materyalist felsefenin bir ürünü olarak Batı bilim dünyasına girmişti.
Rönesansın özünde eski Yunan düşünürlerinin eserlerini incelemek
yatıyordu. Böylece materyalist felsefe ve bu felsefenin savunduğu
sonsuz evren anlayışı, felsefi ve ideolojik kaygılarla tozlu raflardan
çıkarılıp, bilimsel bir gerçekmiş gibi insanlara sunuldu.

Karl Marx, Friedrich Engels gibi materyalistlerin, maddeci
ideolojilerine çok önemli bir zemin hazırlayan bu fikri büyük bir
hevesle sahiplenmeleri, bu modelin, içinde bulunduğumuz yüzyıla
taşınmasında en önemli etkenlerden birini oluşturdu.

20\. yüzyılın ilk yarısına kadar gündemde olan bu "sonsuz evren"
modeline göre, evren için herhangi bir başlangıç veya son söz konusu
değildi. Evren yoktan var edilmediği gibi, hiçbir zaman da yok
olmayacaktı. Materyalist felsefenin de temelini oluşturan bu teoriye
göre evrenin durağan (statik) bir yapısı vardı. Oysa daha sonraları
elde edilen bilimsel bulgular bu teorinin tümüyle yanlış ve bilim dışı
olduğunu ortaya çıkardı. Evren sonsuzdan beri süregelmiyordu; bir
başlangıcı vardı ve yoktan var edilmişti.

Evrenin sonsuz olduğu, yani bir başlangıcı olmadığı fikri her zaman için
dinsizliğin ve Allah'ı inkar etme yanılgısına düşen ideolojilerin çıkış
noktası olmuştur. Çünkü onlara göre evrenin bir başlangıcının olmaması,
aynı zamanda bir Yaratıcı'nın da olmadığı anlamına geliyordu. Ama bilim
çok geçmeden materyalistlerin bu iddialarının geçersizliğini ve evrenin
Büyük Patlama (Big Bang) olarak adlandırılan bir patlama ile yoktan var
edilerek başladığını, delilleriyle ortaya koydu. Yoktan var edilmenin
ise tek bir anlamı vardı: "Yaratılış". Yani tüm evren sonsuz kudret
sahibi olan Allah tarafından yaratılmıştı.

Ünlü İngiliz astronom Sir Fred Hoyle da bu teoriden rahatsız olanlar
arasında sayılıyordu. Hoyle, "steady-state" (sabit durum) adındaki
teorisiyle evrenin genişlediğini kabul etmekle birlikte, evrenin boyut
ve zaman açısından sonsuz olduğunu iddia ediyordu. Bu modele göre, evren
genişledikçe madde, gerektiği miktarda, birdenbire, kendi kendine var
olmaya başlıyordu. "Sonsuz evren" fikrini desteklemek için son derece
zorlama açıklamalarla ortaya atılan bu teori, bilimsel olarak ispatlanan
Big Bang kuramıyla taban tabana zıttı. Onlar bu gerçeğe karşı direnmeye
devam ettiler, ama tüm bilimsel gelişmeler onları yalanlıyor ve
gerçekleri birer birer yüzlerine vuruyordu.

Evrenin Genişlemesi ve Big Bang Gerçeği

20\. yy. ile birlikte astronomi alanında çok büyük gelişmeler yaşanmaya
başlandı. İlk olarak 1922 yılında Rus fizikçi Alexandre Friedmann
evrenin durağan bir yapıya sahip olmadığını keşfetti. Einstein'in genel
görecelik kuramından yola çıkan Friedmann, en ufak bir etkileşimin
evrenin genişlemesine veya büzüşmesine yol açacağını hesapladı.
Belçika'nın en ünlü gök bilimcilerinden Georges Lemaitre ise bu hesabın
önemini fark eden ilk kişi oldu. Onun bu hesaplamalardan yaptığı
çıkarım, evrenin bir başlangıcı olduğu ve bu başlangıçtan itibaren
sürekli genişlediğiydi. Lemaitre'in söylediği çok önemli bir şey daha
vardı: Ona göre bu başlangıç anındaki patlamadan arta kalan bir
radyasyon olmalıydı ve bu saptanabilirdi. Lemaitre ilk başlarda bilimsel
çevrelerde çok büyük destek bulmayan bu açıklamalarının doğruluğundan
emindi. Zaten evrenin genişlediğine dair başka kanıtlar da birer birer
ortaya çıkıyordu. Bu sıralarda Edwin Hubble isimli Amerikalı astronom
kullandığı dev teleskopla gökyüzünü incelerken yıldızların,
uzaklıklarına bağlı olarak kızıl renge doğru kayan bir ışık
yaydıklarını saptadı. Hubble, California Mount Wilson gözlem evinde
yaptığı bu buluşuyla sabit durum teorisini ortaya atan ve yıllardır
savunan tüm bilim adamlarına da meydan okuyor, mevcut evren anlayışını
temelden sarsıyordu.

Hubble'ın bu tespiti, gözlemin yapıldığı noktaya doğru hareket eden
ışıkların tayfının mor yöne doğru, gözlemin yapıldığı noktadan
uzaklaşan ışıkların tayfının da kızıl yöne doğru kaydığı fiziksel
gerçeğine dayanıyordu. Yani California Mount Wilson gözlem evinden
izlenen gök cisimleri dünyamızdan uzaklaşmaktaydılar. Bu gözlemlerin
devamı yıldız ve galaksilerin sadece bizden değil, birbirlerinden de
uzaklaştıklarını ortaya koyuyordu. Tüm bu gök cisimlerinin
birbirlerinden uzaklaşmaları evrenin genişlemekte olduğunu bir kez daha
kanıtlıyordu. Bu gelişmelerle ilgili ilginç bir saptamayı David
Filkin'in "Stephen Hawking's Universe" isimli kitabından aktaralım:

"… Lemaitre iki yıla kalmadan ummaya cesaret edemediği bir haber aldı.
Hubble galaksilerden gelen ışığın kızıla doğru kaydıklarını
gözlemlemişti ve Doppler etkisine göre bu evrenin genişlediği demekti.
Artık yalnızca bir zaman sorunuydu. Einstein zaten Hubble'ın
çalışmalarıyla ilgileniyordu ve Mount Wilson Gözlem evinde kendisini
ziyaret etmek niyetindeydi. Lemaitre de aynı sıralarda California
Teknoloji Enstitüsü'nde bir konferans vermeyi ayarladı ve Einstein ile
Hubble'ı birlikte bir köşeye sıkıştırmayı başardı. Kendisinin "ilk atom"
kuramını adım adım anlatarak tüm evrenin "dünü olmayan bir günde"
yaratıldığını söyledi. Gereken bütün matematik hesaplarını yapmıştı.
Lemaitre sözünü bitirdiğinde kulaklarına inanamadı. Einstein ayağa
kalkmış ve o anda duyduklarının "o güne kadar dinlediği en güzel ve en
tatmin edici yorum" olduğunu bildirmiş" ve "kozmolojik sabiti yaratmanın
yaşamının en büyük hatası olduğunu" itiraf etmişti.<sup>1 </sup>

İşte dünyanın gelmiş geçmiş en önemli bilim adamı sayılan Einstein'ı
ayağa fırlatan bu gerçek evrenin bir başlangıcı olduğu gerçeğiydi.

Evrenin genişlemesiyle ilgili yapılan gözlemler arttıkça yeni iddialar
da birbirini izliyordu. Bu gerçekten yola çıkan bilimadamları,
Lemaitre'in de söylediği gibi, zamanda geriye doğru gittiklerinde
sürekli küçülen, küçülen ve sonunda bir nokta kadar kalan bir evren
modeliyle karşı karşıya kaldılar. Matematiksel hesaplamalar, evrenin tüm
maddesini içinde barındıran bu "tek nokta"nın, korkunç çekim gücü
nedeniyle "sıfır hacme" sahip olacağını gösterdi. Evren, sıfır hacme
sahip bu noktanın patlamasıyla ortaya çıkmıştı ve bu patlamaya "Big
Bang" (Büyük Patlama) adı verildi.

Big Bang'in gösterdiği önemli bir gerçek vardı: Sıfır hacim "yokluk"
anlamına geldiğine göre, evren "yok" iken "var" hale gelmişti. Bu ise,
evrenin bir başlangıcı olduğu anlamına geliyor ve böylece materyalizmin
"evren sonsuzdan beri vardır" varsayımını geçersiz kılıyordu.

Delilleriyle Büyük Patlama

Evrenin büyük bir patlama sonrasında oluşmaya başladığı gerçeğinin
kesinlik kazanması üzerine astrofizikçiler araştırmalarını
hızlandırdılar. George Gamov'a göre evrenin bu patlama ile oluşması
durumunda, patlamadan arta kalan ve evrenin her yanına eşit şekilde
dağılmış bulunan bir radyasyonun olması gerekiyordu.

Bu varsayımı takip eden yıllarda tüm bilimsel buluşlar bütünüyle Big
Bang'i doğrular şekilde birbirini izledi. 1965 yılında Arno Penzias ve
Robert Wilson adlı iki araştırmacı bu dalgaları bir rastlantı sonucunda
keşfettiler. "Kozmik Fon Radyasyonu" adı verilen bu radyasyon, uzaydaki
belli bir kaynaktan yayılan herhangi bir radyasyondan farklıydı.
Olağanüstü bir eş yönlülük sergiliyordu. Başka bir ifade ile yerel
kökenli değildi, yani belirli bir kaynağı yoktu, evrenin tümüne
dağılmış bir radyasyondu. Böylece uzun süredir evrenin her yerinden
eşit ölçüde ısı dalgası şeklinde tesbit edilen bu radyasyonun, Big
Bang'in ilk dönemlerinden kalma olduğu ortaya çıktı. Üstelik bu rakam
bilim adamlarının önceden öngördükleri rakama çok yakındı. Penzias ve
Wilson, Big Bang'in bu ispatını deneysel olarak ilk gösteren kişiler
oldukları için Nobel Ödülü kazandılar.

George Smoot ve NASA'daki ekibinin, Penzias ve Wilson'ın ölçümlerini
doğrulaması uzaya gönderilen COBE uydusu sayesinde, yalnızca sekiz
dakika sürdü. Uyduda bulunan hassas tarayıcıların elde ettikleri
sonuçlar Big Bang için yeni bir zaferi de beraberinde getiriyordu.
Tarayıcılar Big Bang'in ilk anlarındaki sıcak ve yoğun ortamın
kalıntılarının gerçekliğini doğruluyorlardı. COBE Big Bang'in
doğruluğunu delilleriyle onaylamıştı ve bilim çevreleri bu açık
gerçeği kabul etmek durumundaydılar.

Bir başka delil ise uzaydaki hidrojen ve helyum gazlarının miktarının
hesaplanmasıyla ortaya çıktı. Buna göre evrendeki hidrojen-helyum
gazlarının oranı, Big Bang'den arta kalan hidrojen-helyum oranının
teorik olarak hesaplanan miktarıyla büyük bir benzerlik gösteriyordu.

Bu delillerin ortaya çıkması, Big Bang'in bilim dünyasında kesin kabul
görmesiyle sonuçlandı. Ünlü bilim dergisi Scientific American, 1994
yılının Ekim ayı sayısında "Big Bang modeli yüzyılımızın kabul görmüş
tek modeli" diyordu.

Uzun yıllar boyunca "sonsuz evren" fikrini savunan isimlerden de
itiraflar birer birer geliyordu. Fred Hoyle ile birlikte uzun yıllar
sabit durum teorisini savunan Dennis Sciama, Big Bang gerçeği karşısında
düştükleri içler acısı durumu şöyle anlatır:

Sabit durum teorisini savunanlarla, onu test eden ve bence onu çürütmeyi
uman gözlemciler arasında, bir dönem çok sert çekişme vardı. Bu dönemde
ben de bir rol üstlenmiştim. Çünkü gerçekliğine inandığım için değil,
gerçek olmasını istediğim için 'sabit durum' teorisini savunuyordum.
Teorinin geçersizliğini savunan kanıtlar ortaya çıkmaya başladıkça Fred
Hoyle bu kanıtları karşılamada lider rol üstlenmişti. Ben de yanında yer
almış, bu düşmanca kanıtlara nasıl cevap verilebileceği konusunda fikir
yürütüyordum. Ama kanıtlar biriktikçe artık oyunun bittiği ve sabit
durum teorisinin bir kenara bırakılması gerçeği ortaya
çıkıyordu.<sup>2</sup>

Allah Evreni Yoktan Var Etmiştir

Gelişen bilimin ortaya çıkardığı tüm delillerle birlikte "sonsuz evren"
kavramı da tarihe karışmış oluyordu. Bunun arkasından ise daha önemli
sorular ortaya çıkıyordu. Bu büyük patlamadan önce ne vardı? "Yok" olan
evreni "var" hale getiren güç neydi?

Büyük patlama öncesinde ne olduğu sorusuna verilecek tek bir cevap
vardır. Bu da elbette ki gökleri ve yeri büyük bir düzen içinde
yaratan, üstün güç ve kudret sahibi Allah'tır. Pek çok bilimadamı,
inançlı olsun ya da olmasın, bu gerçeği kabul etmek zorundadır.
Bilimsel platformlarda bu gerçeği kabul etmeseler bile, cümleleri
arasına sıkışan itirafları onları ele vermektedir. Örneğin önceleri
ateist olan fakat sonradan Allah’ın varlığını kabul eden tanınmış
felsefecilerden Anthony Flew, geçmişte itiraflarda bulunmanın insan
ruhuna iyi geldiğini söyleyip, konuşmasına şöyle devam etmiştir:

İtiraflarda bulunmanın insan ruhuna iyi geldiğini söylerler. Ben de bir
itirafta bulunacağım: Big Bang modeli, bir ateist açısından oldukça
sıkıntı vericidir. Çünkü bilim, dini kaynaklar tarafından savunulan
bir iddiayı ispat etmiştir: Evrenin bir başlangıcı olduğu iddiasını.
<sup>3 </sup>

İngiliz materyalist fizikçi H. P. Lipson gibi bazı bilim adamları ise
Big Bang teorisini ister istemez kabul etmek zorunda olduklarını itiraf
eder:

Bence, bu noktadan daha da ileri gitmek ve tek kabul edilebilir
açıklamanın yaratılış olduğunu onaylamak zorundayız. Bunun ben dahil
çoğu fizikçi için son derece itici olduğunun farkındayım, ama eğer
deneysel kanıtlar bir teoriyi destekliyorsa, bu teoriyi sırf hoşumuza
gitmediği için reddetmemeliyiz.<sup>4</sup>

Sonuç olarak bilim, materyalist bilim adamlarının önüne isteseler de
istemeseler de tek bir gerçeği koymaktadır: Madde ve zaman, sonsuz güç
sahibi olan, gökleri, yeri ve ikisi arasındakileri kusursuzca var eden
bir Yaratıcı, her şeye kadir olan Allah tarafından yaratılmıştır.

Allah, yedi göğü ve yerden de onların benzerini yarattı. Emir, bunların
arasında durmadan iner; sizin gerçekten Allah'ın her şeye güç
yetirdiğini ve gerçekten Allah'ın ilmiyle her şeyi kuşattığını
bilmeniz, öğrenmeniz için. (Talak Suresi, 12)

Kuran'daki İşaretler

Big Bang modeli, insanlığın evreni tanımasına yardımcı olurken, çok
önemli bir işlev daha gerçekleştirmiştir. Önceki sayfalarda sözlerini
aktardığımız, önceleri ateist olan fakat sonradan yaratılışı kabul eden
ünlü felsefeci Anthony Flew'un ifadesiyle, Big Bang ile birlikte
"bilim, dini kaynaklar tarafından savunulan bir iddiayı ispat etmiştir."

Bu gerçek, "evrenin yoktan yaratıldığı gerçeği"dir. Bu, bilimin
keşfinden binlerce yıl önce, Allah'ın insanlara yol gösterici olarak
indirdiği mukaddes kitaplarda bildirilmiştir.

Tüm İlahi kaynakların içinde tahrifata uğramamış yegane kitap olan
Kuran'da ise, hem evrenin yoktan yaratılışı, hem de bu yaratılışın
biçimi konusunda bilgiler verilmektedir. 14 asır önce vahyedilmiş olan
bu bilgiler 20. yüzyıl biliminin bulgularıyla tamamen paraleldir.

Öncelikle evrenin "yok" iken "var" hale geldiği, Kuran'da şöyle haber
verilir:

(Allah) gökleri ve yeri bir örnek edinmeksizin yaratandır... (Enam
Suresi, 101)

Günümüzden tam 14 asır önce insanların evrenle ilgili bilgilerinin son
derece kısıtlı olduğu zamanlarda yine Kuran'da bildirilen bir başka
gerçek de, aynı Big Bang teorisinin ortaya koyduğu gibi, tüm evrenin,
çok küçük bir hacimde bir arada iken ayrılıp genişlemesiyle ortaya
çıkmış olduğudur:

O inkar edenler görmüyorlar mı ki, (başlangıçta) göklerle yer birbiriyle
bitişik iken, Biz onları ayırdık ve her canlı şeyi sudan yarattık. Yine
de onlar inanmayacaklar mı? (Enbiya Suresi, 30)

Üstteki ayetin Arapça orijinalinde çok önemli bir kelime seçimi vardır.
Ayetin "birbiriyle bitişik" olarak tercüme edilen "ratk" kelimesi,
Arapça sözlüklerde "birbiriyle iç içe, ayrılmaz durumda, kaynaşmış"
anlamlarına gelir. Yani tam bir bütün oluşturan iki madde için
kullanılır. Ayetteki "ayırdık" ifadesi ise Arapça "fatk" fiilidir ki,
bu fiil ratk halindeki bir nesnenin yarıp, parçalayıp dışarı çıkması
anlamına gelir. Örneğin tohumun filizlenerek topraktan dışarı çıkması bu
fiille ifade edilir.

Bu bilgiyle ayete tekrar bakalım. Ayette göklerle yerin ratk durumunda
olduğundan bahsedilmektedir. Ardından bu ikisi fatk fiili ile
ayrılmışlardır. Yani biri diğerini yararak dışarı çıkmıştır.
Gerçekten de Big Bang'in ilk anını hatırladığımızda, kozmik yumurta
denilen noktanın evrenin tüm maddesini içerdiğini görürüz. Yani her şey,
bir başka deyişle tüm "gökler ve yer" bu noktanın içinde, ratk
halindedirler. Ardından bu kozmik yumurta şiddetle patlamış, bu yolla
maddeler fatk olmuş, yani yumurtayı yarıp dışarı çıkarak tüm evreni
oluşturmuşlardır.

Kuran'da bildirilen bir başka gerçek ise, bilim tarafından ancak
1920'lerin sonunda fark edilen evrenin genişlemesi gerçeğidir. Yukarıda
bahsettiğimiz gibi Hubble'ın, yıldızların ışık tayflarının kızıla
kaymasını fark etmesiyle ilk kez ortaya çıkan bu gerçek, Kuran'da şöyle
bildirilir:

Biz göğü 'büyük bir kudretle' bina ettik ve şüphesiz Biz, (onu)
genişleticiyiz. (Zariyat Suresi, 47)

Kısacası modern bilimin bulguları bir yandan materyalist dogmayı
geçersiz kılarken, öte yandan da Kuran ayetleri ile haber verilen
gerçekleri bir kez daha tasdik etmektedir. Çünkü evren materyalistlerin
sandığı gibi, maddenin içindeki birtakım tesadüfler ile değil, Allah'ın
yaratmasıyla var olmuştur ve Allah'tan gelen bilgi, kuşkusuz evrenin
kökeni hakkındaki en doğru bilgidir.

Maddenin An An Yaratılışı

Big Bang teorisinin de bir kez daha ortaya koyduğu gibi, Allah evreni
yokluktan var etmiştir. Bu büyük patlama, her yönüyle insanı düşündüren,
tesadüflerle izah edilemeyecek ince hesaplar ve detaylarla doludur.

Patlamanın her anındaki sıcaklık, atom parçacıklarının sayısı, o anda
devreye giren kuvvetler ve bu kuvvetlerin şiddetleri çok hassas
değerlere sahip olmalıdır. Bu değerlerin birinin bile sağlanamaması
durumunda, bugün içinde yaşadığımız evren var olamazdı. Kastettiğimiz
değerlerin herhangi birinin matematiksel olarak "0"a yakın bir miktarda
dahi değişmesi, bu sonu hazırlamaya yeterlidir.

Kısacası evren ve onun yapı taşı olan atomlar Büyük Patlama anından
hemen sonra Allah'ın yarattığı bu dengeler sayesinde yoktan var olmaya
başlamıştır. Bilim adamları bu oluşum sırasında meydana gelen olayların
mükemmel zamanlamalarını ve bu zamanlamalarda devrede olan fizik
kurallarının düzenini anlamak için sayısız çalışmalar yapmışlardır.
Bugün artık bu konuda çalışma yapan tüm bilimadamlarının kabul ettiği
gerçekler şunlardır:

  - "0" anı: Ne maddenin, ne de zamanın var olmadığı ve patlamanın
    gerçekleştiği bu "an", fizikte t (zaman) = 0 anı olarak kabul
    edilmektedir. Yani t=0 anında hiçbir şey yoktur. Yaratılmanın
    başladığı bu "an"dan önceyi tarif edebilmek için, o anda var olan
    fizik kurallarını bilmemiz gerekir. Çünkü şu an var olan fizik
    kanunları patlamanın ilk anlarında geçerli değildir.

Fiziğin tanımlayabildiği olaylar en küçük zaman birimi olan
10<sup>-43</sup> saniyeden itibaren başlar. Bu, insan aklının asla
kavrayamayacağı bir zaman dilimidir. Peki acaba, hayal bile
edemediğimiz, bu küçük zaman aralığında neler olmuştur? Fizikçiler bu
anda meydana gelen olayları tüm detaylarıyla açıklayabilecek bir teoriyi
şu ana kadar geliştirememişlerdir.<sup>5</sup>

Çünkü bilim adamlarının ellerinde hesap yapabilmeleri için gereken
malzeme yoktur. Matematik ve fizik kurallarının tanımları bu sınırda
tıkanıp kalmıştır. Yani her bir detayı çok hassas dengeler üzerine
kurulmuş bu patlamanın öncesi de, bu ilk anları da fiziğin ve insanın
kavrama gücünün ötesinde bir yaratılışa sahiptir...

Zamanın olmadığı bir andan başlayan bu yaratılış an an madde evreninin
ve fizik kurallarının ortaya çıkmasını sağlamıştır. Şimdi bu patlamada
çok kısa süre içerisinde büyük bir hassasiyetle meydana gelen olaylara
bir göz atalım:

Yukarıda da belirttiğimiz gibi fizikte her şey 10<sup>-43</sup> saniye
sonrasından itibaren hesaplanabilir ve ancak bu andan sonra enerji ve
zaman tarif edilebilir. Yaratılışın bu anında, sıcaklık değeri
10<sup>32</sup> (100.000.000.000.000.000.-000.000.000.000.000) K’dir.
Bir kıyaslama yapacak olursak, güneşin sıcaklığı milyonlarla
(10<sup>8</sup>), güneşten çok büyük yıldızların sıcaklığı ise ancak
milyarlarla (10<sup>11</sup>) ifade edilir. Şu an tespit edebildiğimiz
en yüksek sıcaklık milyar derecelerle sınırlıyken, 10<sup>-43</sup>
anındaki sıcaklığın ne derece yüksek olduğu konusunda bir kıyas
yapabilmek mümkündür.

  - 10<sup>-43</sup> saniyelik bu dönemden bir aşama ileri gidip
    saniyenin 10<sup>-37</sup> olduğu zamana geliriz. Bu iki süre
    arasındaki aralık bir-iki saniye gibi bir an değildir. Saniyenin
    katrilyon kere katrilyonda biri kadar bir zaman aralığından
    bahsedilmektedir. Sıcaklık yine olağanüstü yüksek olup
    10<sup>29</sup> (100.000.000.-000.000.000.000.000.000.000) K
    değerindedir. Bu aşamada henüz atomlar yaratılmamıştır.<sup>6</sup>

  - Bir adım daha atıp 10<sup>-2</sup> saniyelik döneme giriyoruz. Bu
    aralık, bir saniyenin yüzde birini ifade etmektedir. Bu zaman dilimi
    içinde sıcaklık 100 milyar derecedir. Bu dönemde "ilk evren"
    şekillenmeye başlamıştır. Daha atom çekirdeğini oluşturan proton ve
    nötron gibi parçacıklar görünürde yoktur. Ortada sadece elektron ve
    onun zıttı olan pozitron (anti-elektron) vardır. Çünkü evrenin o
    anki sıcaklığı ve hızı sadece bu parçacıkların oluşmasına izin
    verir. Yokluğun ardından patlama gerçekleşeli daha 1 saniye bile
    geçmeden, elektron ve pozitronlar oluşmuştur.

Bu andan sonra oluşacak her atom parçacığının hangi anda ortaya çıkacağı
çok önemlidir. Çünkü şu andaki fizik kurallarının ortaya çıkması için
her parçacık özel bir anda ortaya çıkmak zorundadır. Hangi parçanın önce
oluşacağı çok büyük bir önem taşımaktadır. Bu sıralama ya da
zamanlamadaki en ufak bir oynama sonucunda, evrenin bugünkü haline
gelmesi mümkün olmazdı.

Şimdi burada durup biraz düşünelim.

Büyük Patlama teorisi, evreni oluşturan tüm maddenin yokluktan ortaya
çıktığını göstermesiyle Allah'ın varlığının bir delilini ortaya koymuş
oldu. Ancak bununla kalmadı, Büyük Patlama'nın ardından henüz 1 saniye
bile geçmeden atomun yapıtaşlarının da yoktan var olduğunu gösterdi. Bu
parçacıkların sahip olduğu inanılmaz denge ve düzene dikkat etmek
gerekir. İlerleyen sayfalarda daha detaylı anlatacağımız bu dengeler
sayesinde evren bugünkü durumundadır ve yine bu dengeler sayesinde
bizler yaşamımızı rahatça sürdürebiliriz. Kısacası, büyük bir karmaşa ve
düzensizlik yaratması beklenebilecek bir patlamanın ardından mükemmel
bir düzen, bizlerin "fizik kuralları" olarak adlandırdığı değişmeyen
kanunlar ortaya çıkmıştır. Bu ise, Büyük Patlama da dahil evrenin
yaratılışından itibaren her anın kusursuzca tasarlandığını bizlere
kanıtlamaktadır.

Şimdi kaldığımız yerden gelişmeleri izlemeye devam edelim.

Bir aşama sonra, 10<sup>-1</sup> saniye kadar bir zamanın geçtiği bir
ana geliriz. Bu sırada sıcaklık 30 milyar derecedir. t=0 anından bu
döneme gelene kadar henüz 1 saniye bile geçmemiştir. Ancak atomun diğer
parçacıkları olan nötron ve protonlar artık belirmeye başlamıştır. Daha
sonraki bölümlerde kusursuz yapılarını inceleyeceğiniz nötron ve
protonlar, işte bu şekilde yokluktan "an"dan bile kısa bir süre
içerisinde yaratılmışlardır.

  - Patlamadan sonraki 1. saniyeye gelelim. Bu dönemdeki kütlesel
    yoğunluğun derecesine baktığımızda, yine olağanüstü büyük bir
    rakamla karşı karşıya olduğumuzu görürüz. Yapılan hesaplamalara göre
    bu dönemdeki mevcut kütlenin yoğunluk değeri, litre başına 3.8
    milyar kilogramdır. Milyar kilogram olarak ifade edilen bu rakamı,
    aritmetik olarak tespit edebilmek ve bu rakamı kağıt üzerinde
    göstermek kolaydır. Ancak, bu değeri tam olarak kavrayabilmek
    mümkün değildir. Bu rakamın büyüklüğünü daha kolay ifade edebilmek
    için çok basit bir örnek verecek olursak; "Himalayalardaki Everest
    tepesi bu yoğunluğa sahip olsaydı, kazanacağı çekim kuvveti ile
    dünyamızı bir anda yutabilirdi" diyebiliriz.<sup>7</sup>

  - Bir sonraki zaman diliminin en belirgin özelliği ise sıcaklığın
    oldukça düşük bir değere ulaşmış olmasıdır. Evren artık yaklaşık 14
    saniyelik bir ömre sahiptir ve sıcaklık da 3 milyar derecedir ve çok
    müthiş bir hızla genişlemeye devam etmektedir.

Hidrojen ve helyum çekirdekleri gibi kararlı atom çekirdeklerinin
oluşmaya başladığı dönem de işte bu dönemdir. Yani bir proton ile bir
nötron ilk defa yan yana durabilecekleri bir ortam bulmuşlardır.
Kütleleri var ile yok arası olan bu iki parçacık olağanüstü bir çekim
oluşturarak, o müthiş yayılma hızına karşı koymaya başlamışlardır.
Ortada son derece bilinçli, kontrollü bir gidiş olduğu bellidir.
İnanılmaz bir patlamanın ardından, büyük bir denge, hassas bir düzen
oluşmaktadır. Protonlar ve nötronlar biraraya gelmeye, maddenin yapı
taşı olan atomu oluşturmaya başlamışlardır. Oysa bu parçacıkların,
maddeyi oluşturabilmek için gerekli hassas dengeleri sağlayabilecek bir
güce ve bilince sahip olmaları elbette ki mümkün değildir.

  - Bu oluşumu takip eden dönemde, evrenin sıcaklığı 1 milyar dereceye
    düşmüştür. Bu sıcaklık güneşimizin merkez sıcaklığının 60 katıdır.
    İlk dönemden bu döneme kadar geçen süre sadece 3 dakika 2
    saniyedir. Artık foton, proton, anti-proton, nötrino ve anti-nötrino
    gibi atom altı parçacıklar çoğunluktadır. Bu dönemde var olan tüm
    parçacıkların sayıları ve birbirleri ile olan etkileşimleri çok
    kritiktir. Öyle ki, herhangi bir parçacığın sayısındaki en ufak bir
    farklılık, bunların belirlediği enerji düzeyini bozacak ve enerjinin
    maddeye dönüşmesini engelleyecektir.

Örneğin elektron ve pozitronları ele alalım: Elektron ve pozitron bir
araya geldiğinde enerji açığa çıkar. Bu sebeple ikisinin de sayıları çok
önemlidir. Diyelim ki 10 birim elektron ve 8 birim pozitron karşı
karşıya geliyor. Bu durumda, 10 birim elektronun 8 birimi, yine 8
birim pozitronla etkileşime girer ve böylece enerji açığa çıkar.
Sonuçta, 2 birim elektron serbest kalır. Elektron, evrenin yapı taşı
olan atomu oluşturan parçacıklardan biri olduğundan, evrenin var
olabilmesi için bu dönemde gerekli miktarda elektron olması şarttır. Az
önceki örnek üzerinde düşünmeye devam edersek, karşı karşıya gelen
elektron ve pozitronlardan, eğer pozitronların sayısı daha fazla
olsaydı, sonuçta açığa çıkan enerjiden elektron yerine pozitronlar arta
kalacak ve madde evreni asla oluşamayacaktı. Pozitron ve elektronların
sayısı eşit olsaydı, bu kez de ortaya sadece enerji çıkacak, maddesel
evrene dair hiçbir şey oluşmayacaktı. Oysa elektron sayısındaki bu
fazlalık, sonradan evrendeki protonların sayısına eşit olacak şekilde
çok hassas bir ölçüyle ayarlanmıştır. Çünkü daha sonradan oluşacak olan
atomda, elektron ve proton sayıları birbirine eşit olacaktır.

İşte, Büyük Patlama'dan sonra ortaya çıkan parçacıkların sayısı bu kadar
ince bir hesapla belirlenmiş ve sonuçta madde evreni oluşabilmiştir.
Prof. Dr. Steven Weinberg bu parçacıklar arasındaki etkileşimin ne
derece kritik olduğunu şu sözleriyle vurgulamaktadır:

Evrende ilk birkaç dakikada gerçekten de kesin olarak eşit sayıda
parçacık ve karşıt parçacık oluşmuş olsaydı, sıcaklık 1.000.000.000
derecenin altına düştüğünde, bunların tümü yok olur ve ışınım dışında
hiçbir şey kalmazdı. Bu olasılığa karşı çok iyi bir kanıt vardır: Var
olmamız. Parçacık ve karşı parçacıkların yok olmasının ardından şimdiki
evrenin maddesini sağlamak üzere geriye bir şeylerin kalabilmesi için,
pozitronlardan biraz daha çok elektron, karşı protonlardan biraz daha
çok proton ve karşı nötronlardan biraz daha çok nötron var
olmalıydı.<sup>8</sup>

  - İlk dönemden bu yana toplam 34 dakika 40 saniye geçmiştir. Evrenimiz
    artık yarım saat yaşındadır. Sıcaklık milyar derecelerden düşmüş,
    300 milyon dereceye ulaşmıştır. Elektronlarla pozitronlar
    birbirleriyle çarpışarak enerji açığa çıkarmayı sürdürürler. Artık
    atomu oluşturacak olan parçacıkların sayıları, madde evreninin
    oluşmasına imkan sağlayacak şekilde dengelenmiştir.

Patlamanın hızının nispeten yavaşlamasıyla birlikte neredeyse kütlesi
dahi olmayan bu parçacıklar birbirlerinin etkisine girmeye başlarlar.
İlk hidrojen atomu, bir elektronun bir protonun yörüngesine girmesiyle
oluşur. Bu oluşumla birlikte evrende göreceğimiz temel kuvvetlerle
tanışmış oluruz.

İnsan kavrayışının çok üstünde bir tasarım ürünü olan ve yapıları çok
hassas dengeler üzerine oturan bu parçacıkların tesadüfler sonucu bir
araya gelip, üstelik de hepsinin aynı davranışta bulunmaları kuşkusuz
imkansızdır. Bu kusursuzluk, üzerinde araştırma yapan herkesi çok önemli
bir gerçeğe götürür. Ortada üstün bir "yaratılış" ve bu yaratılışın her
anında eşsiz bir kontrol vardır. Çünkü patlama sonrasında meydana gelen
her parçacığın belirli bir zamanda, belirli bir ısıda ve belirli bir
hızla oluşmaları gerekir. Öyleki bu haliyle, adeta kurulmuş bir saat
gibi çalışan bu sistem, çalışmaya başlamadan önce bu ince ayarlarıyla
birlikte programlanmıştır. Yani büyük patlama ve onun sonucunda ortaya
çıkan kusursuz evren, patlama başlamadan önce tasarlanmış ve daha
sonra harekete geçirilmiştir.

Evreni düzenleyen, tasarlayan ve kontrol eden, elbette ki her şeyin
Yaratıcısı olan Yüce Allah'tır.

Bu yaratılış yalnızca atomda değil, evrenin büyük küçük her kütlesinde
gözlemlenebilir. Başlangıçta birbirinden ışık hızıyla kopup uzaklaşan
bu parçacıklardan yalnızca hidrojen atomları oluşmakla kalmamış, bugünkü
evrenin içerdiği bütün muazzam sistemler, diğer atomlar, moleküller,
gezegenler, güneşler, güneş sistemleri, galaksiler, kuasarlar, vs.
muhteşem bir plan, ölçü ve denge içinde sırayla meydana gelmişlerdir.
Sadece bir atomun oluşması için gereken parçacıkların şans eseri bir
araya gelmeleri, hassas dengeleri oluşturmaları dahi imkansızken,
gezegenlerin, galaksilerin, kısacası evrendeki işleyişi sağlayan tüm
sistemlerin hepsinin teker teker şans eseri oluşup dengelere kavuştuğunu
iddia etmek tamamen akıl ve mantık dışı olur. Bu eşsiz tasarım, tüm
evrenin Yaratıcısı olan Allah'a aittir.

Oluşumu tek başına bir mucize olan hidrojen atomunu diğer atomların
oluşması takip etmiştir. Ancak, burada hemen akla "diğer atomlar neye
göre oluştu, niçin tüm proton ve nötronlar sadece hidrojen atomunu
oluşturmadılar, parçacıklar hangi atomdan ne kadar oluşturacaklarına
nasıl karar verdiler?..." gibi sorular gelmektedir. Bu soruların cevabı
bizi yine aynı sonuca götürmektedir: Hidrojenin ve onu takip eden tüm
atomların ortaya çıkışında büyük bir kudret, kontrol ve tasarım vardır.
Bu kontrol ve tasarım insan aklının sınırlarını zorlayan, ortada açık
bir "yaratılış" olduğunu gösteren özelliktedir. Büyük Patlama ile ortaya
çıkan fizik kuralları, aradan geçen yaklaşık 17 milyar yıllık zamanda
herhangi bir değişikliğe uğramamıştır. Üstelik bu kurallar öyle ince
hesaplar neticesinde var edilmişlerdir ki, bugünkü değerlerinden
milimetrik sapmalar bile tüm evrendeki yapıyı ve düzeni alt üst
edebilecek sonuçlar doğurabilir. Bu noktada ünlü fizikçi Prof. Stephen
Hawking'in konuyla ilgili sözleri ilgi çekicidir. Hawking, anlatılan
olayların aslında kavrayabildiğimizden çok daha ince hesaplar üzerine
kurulduğunu şöyle açıklamaktadır:

Eğer Big Bang'ten bir saniye sonra genişleme oranı, 100.000 milyon kere
milyonda bir değeri kadar az olsaydı, evren genişlemeyi bırakıp kendi
içine çökecekti.<sup>9</sup>

Bu derece ince hesaplar üzerine kurulmuş olan Büyük Patlama, zamanın,
mekanın ve maddenin kendiliğinden var olmadığını, herşeyin Allah
tarafından yaratıldığını açıkça ortaya koymaktadır. Çünkü yukarıda
anlatılan olayların, başıboş tesadüfler sonucu meydana gelmesi ve
evrenin yapı taşı olan atomu oluşturması kesinlikle mümkün değildir.

Nitekim bu konu ile ilgilenen pek çok bilim adamı evrenin yaratılışında
sonsuz bir kuvvetin varlığını ve büyüklüğünü kabul etmiş durumdadır.
Ünlü astrofizikçi Hugh Ross evrenin Yaratıcısı'nın tüm boyutların
üzerinde olduğunu şöyle açıklar:

Zaman, olayların meydana geldiği boyuttur. Eğer zaman, patlamayla
birlikte ortaya çıkmışsa, o zaman evreni meydana getiren nedenin
evrendeki zaman ve mekandan tamamen bağımsız olması gerekir. Bu bize
Yaratıcı'nın evrendeki tüm boyutların üzerinde olduğunu gösteriyor. Aynı
zamanda Yaratıcı'nın bazılarının savunduğu gibi evrenin kendisi
olmadığını ve evreni kapladığını, sadece evrenin içindeki bir güç
olmadığını kanıtlıyor.<sup>10</sup>

Big Bang'in en önemli özelliği, bu teoriyle insanların Allah'ın gücünü
daha iyi anlama imkanı bulmalarıdır. İçinde barındırdığı tüm maddelerle
birlikte bir evrenin yoktan meydana gelmesi Allah'ın gücünün en büyük
delillerindendir. Patlama sırasındaki enerjinin hassas dengesi ise,
Allah'ın ilminin sonsuzluğunu düşündürtmeye yönelik çok büyük bir
işarettir.

EVRENDEKİ TEMEL KUVVETLER

Evrendeki fizik kurallarının Büyük Patlama'nın ardından ortaya
çıktığından bahsetmiştik. Bu kurallar bugün modern fiziğin kabul
ettiği "dört temel kuvvet" çevresinde toplanır. Bu kuvvetler evrendeki
bütün düzeni ve sistemi oluşturmak için Büyük Patlama'dan hemen sonra,
ilk atom altı parçacıkların oluşumuyla birlikte ve özel olarak
belirlenmiş zamanlarda ortaya çıkmışlardır. Atomlar, yani madde evreni,
ancak bu kuvvetlerin etkisiyle var olabilmiş ve evrene çok düzenli bir
tasarımla dağılmışlardır. Bu kuvvetler yerçekimi kuvveti olarak
bildiğimiz kütle çekim kuvveti, elektromanyetik kuvvet, güçlü nükleer
kuvvet ve zayıf nükleer kuvvettir. Bunların hepsi birbirinden farklı
şiddete ve etki alanına sahiptir. Güçlü ve zayıf nükleer kuvvetler
sadece atomun yapısını belirlerler. Diğer iki kuvvet, yani yerçekimi ve
elektromanyetizma ise, atomların arasındaki ilişkiyi ve dolayısıyla tüm
maddesel objeler arasındaki dengeyi belirlerler. Yeryüzündeki bu
kusursuz düzen, bu kuvvetlerin çok hassas değerlerinin bir sonucudur.
İlginç olan ise bu kuvvetlerin birbirleri ile karşılaştırıldıklarında
ortaya çıkan tablodur. Çünkü Big Bang sonrasında ortaya çıkan ve evrene
dağılan maddeler, aralarında uçurumlar olan bu kuvvetlere göre
belirlenmiştir. Bu kuvvetlerin farklı değerlerini birbirlerine oranla
şöyle gösterebiliriz:

Güçlü nükleer kuvvet : 15

Zayıf nükleer kuvvet : 7.03 x 10<sup>-3</sup>

Yer çekimi kuvveti : 5.90 x 10<sup>-39</sup>

Elektromanyetik kuvvet : 3.05 x 10<sup>-12</sup>

Bu temel kuvvetler, mükemmel bir güç dağılımı ile madde evreninin
oluşmasına imkan verirler. Kuvvetler arasındaki bu oran o kadar hassas
bir denge üzerine kuruludur ki, ancak ve ancak bu oranlarla parçacıklar
üzerinde gereken etkiyi yapabilirler.

1\. Çekirdekteki Dev Güç: Güçlü Nükleer Kuvvet

Kitabın başından bu yana atomun an an nasıl yaratıldığını ve bu
yaratılıştaki hassas dengeleri inceledik. Çevremizde gördüğümüz her
şeyin, kendimiz de dahil olmak üzere atomlardan oluştuğunu ve bu
atomların da pek çok parçacıktan meydana geldiğini gördük. Peki bir
atomun çekirdeğini oluşturan tüm bu parçacıkları bir arada tutan güç
nedir? İşte çekirdeği bir arada tutan ve fizik kurallarının
tanımlayabildiği en şiddetli kuvvet olan bu kuvvet, "güçlü nükleer
kuvvet"tir.

Bu kuvvet atomun çekirdeğindeki protonların ve nötronların dağılmadan
bir arada durmalarını sağlar. Atomun çekirdeği bu şekilde oluşur. Bu
kuvvetin şiddeti o kadar fazladır ki, çekirdeğin içindeki protonların ve
nötronların adeta birbirine yapışmasını sağlar. Bu yüzden bu kuvveti
taşıyan çok küçük parçacıklara Latince'de "yapıştırıcı" anlamına gelen
"gluon" denilmektedir. Bu yapışmanın şiddeti çok hassas ayarlanmıştır.
Bu yapıştırıcının kuvveti protonların ve nötronların birbirlerine
istenilen mesafede bulunmalarını sağlamak için özel olarak tespit
edilmiştir. Söz konusu kuvvet biraz daha yapıştırıcı olsa protonlar ve
nötronlar birbirlerinin içine geçecek, biraz daha az olsa dağılıp
gideceklerdi. İşte bu kuvvet Büyük Patlama'nın ilk saniyelerinden beri
atomun çekirdeğinin oluşması için gerekli olan yegane değere sahiptir.

Güçlü nükleer kuvvetin açığa çıktığı zaman ne kadar büyük tahrip gücü
olduğunu bize Hiroşima ve Nagazaki'deki tecrübeler göstermiştir.
İlerleyen bölümlerde daha ayrıntılı olarak inceleyeceğimiz atom
bombalarının bu denli etkili olmasının tek sebebi atom çekirdeğinde
saklanan bu gücün açığa çıkmasıdır.

2\. Atomun Emniyet Kemeri: Zayıf Nükleer Kuvvet

Şu an yeryüzündeki düzeni sağlayan en önemli etkenlerden biri de atomun
kendi içinde dengeli bir yapıya sahip olmasıdır. Bu denge sayesinde
maddeler bir anda bozulmaya uğramaz ve insanlara zarar verebilecek
ışınları yaymaz. Atom bu dengesini çekirdeğindeki protonlarla
nötronlar arasında var olan "zayıf nükleer kuvvet" sayesinde elde eder.
Bu kuvvet özellikle içinde fazla nötron ve proton bulunduran
çekirdeklerin dengesini sağlamada önemli bir rol oynar. Bu dengeyi
sağlarken gerekirse bir nötron protona dönüşebilir.

Bu işlem sonucunda çekirdekteki proton sayısı değiştiği için, artık atom
da değişmiş, farklı bir atom olmuştur. Burada sonuç çok önemlidir. Bir
atom parçalanmadan, başka bir atoma dönüşmüş ve varlığını korumaya devam
etmiştir. İşte bu şekilde de canlılar kontrolsüz bir şekilde çevreye
dağılıp insanlara zarar verecek parçacıklardan gelebilecek tehlikelere
karşı adeta bir emniyet kemeri gibi korunmuş olur.

3\. Elektronları Yörüngede Tutan Kuvvet: Elektromanyetik Kuvvet

Bu kuvvetin keşfedilmesi fizik dünyasında bir çığır açtı. Her cismin
kendi yapısal özelliğine göre bir "elektrik yükü" taşıdığı ve bu
elektrik yükleri arasında bir kuvvet olduğu öğrenilmiş oldu. Bu kuvvet
zıt elektrik yüklü parçacıkların birbirini çekmesini, aynı yüklü
parçacıkların da birbirlerini itmelerini sağlar. Bu sayede bu kuvvet
atomun çekirdeğindeki protonlarla çevresindeki yörüngelerde dolaşan
elektronların birbirlerini çekmelerini sağlar. İşte bu şekilde atomu
oluşturacak iki ana unsur olan "çekirdek" ve "elektronlar" bir araya
gelme fırsatı bulurlar.

Bu kuvvetin şiddetindeki en ufak bir farklılık elektronların çekirdek
etrafından dağılmasına ya da çekirdeğe yapışmasına neden olur. Her iki
durumda da atomun, dolayısıyla madde evreninin oluşması imkansız hale
gelir. Oysa bu kuvvet ilk ortaya çıktığı andan itibaren sahip olduğu
değer sayesinde çekirdekteki protonlar elektronları atomun oluşması
için gereken en uygun şiddette çeker.

4\. Evreni Yörüngelerde Tutan Kuvvet: Yerçekimi Kuvveti

Bu kuvvet algılayabildiğimiz tek kuvvet olmasına rağmen, aynı zamanda da
hakkında en az bilgi sahibi olduğumuz kuvvettir. Yerçekimi olarak
bildiğimiz bu kuvvetin gerçek adı "kütle çekim kuvveti"dir. Şiddeti
diğer kuvvetlere göre en düşük kuvvet olmasına rağmen, çok büyük
kütlelerin birbirini çekmelerini sağlar. Evrendeki galaksilerin,
yıldızların birbirlerinin yörüngelerinde kalmalarının nedeni bu
kuvvettir. Dünyanın ve diğer gezegenlerin Güneş'in etrafında belirli bir
yörüngede kalabilmelerinin nedeni de yine yerçekimi kuvvetidir. Bizler
bu kuvvet sayesinde yeryüzünde yürüyebiliriz. Bu kuvvetin değerlerinde
bir azalma olursa yıldızlar yerinden kayar, dünya yörüngesinden kopar,
bizler dünya üzerinden uzay boşluğuna dağılırız. En ufak bir artma
olursa da yıldızlar birbirine çarpar, dünya güneşe yapışır ve bizler de
yer kabuğunun içine gireriz. Tüm bunlar çok uzak ihtimaller olarak
görülebilir, ama bu kuvvetin şu an sahip olduğu şiddetinin dışına çok
kısa bir süre dahi çıkması, bu sonlarla karşılaşmak için yeterlidir.

Bu konuda araştırma yapan bütün bilim adamları bahsettiğimiz temel
kuvvetlerin büyük bir özenle tespit edilmiş olmasının, evrenin varlığı
için vazgeçilmez olduğunu kabul etmektedir.

Ünlü moleküler biyolog Michael Denton, Nature's Destiny: How the Laws of
Biology Reveal Purpose in the Universe (Doğanın Kaderi: Biyoloji
Kanunları Evrendeki Amacı Nasıl Gösteriyor) adlı kitabında bu gerçeği
şöyle vurgular:

Eğer yerçekimi kuvveti bir trilyon kat daha güçlü olsaydı, o zaman evren
çok daha küçük bir yer olurdu ve ömrü de çok daha kısa sürerdi. Ortalama
bir yıldızın kütlesi, şu anki Güneşimiz'den bir trilyon kat daha küçük
olurdu ve yaşama süresi de bir yıl kadar olabilirdi. Öte yandan, eğer
yerçekimi kuvveti birazcık bile daha güçsüz olsaydı, hiçbir yıldız ya da
galaksi asla oluşamazdı. Diğer kuvvetler arasındaki dengeler de son
derece hassastır. Eğer güçlü nükleer kuvvet birazcık bile daha zayıf
olsaydı, o zaman evrendeki tek kararlı element hidrojen olurdu. Başka
hiçbir atom oluşamazdı. Eğer güçlü nükleer kuvvet, elektromanyetik
kuvvete göre birazcık bile daha güçlü olsaydı, o zaman da evrendeki tek
kararlı element, çekirdeğinde iki proton bulunduran bir atom olurdu. Bu
durumda evrende hiç hidrojen olmayacak, yıldızlar ve galaksiler
oluşsalar bile, şu anki yapılarından çok farklı olacaklardı. Açıkçası,
eğer bu temel güçler ve değişkenler şu anda sahip oldukları değerlere
tamı tamına sahip olmasalar, hiçbir yıldız, süpernova, gezegen ve atom
olmayacaktı. Hayat da olmayacaktı.<sup>11</sup>

Ünlü fizikçi Paul Davies ise, evrendeki fizik yasalarının bu tespit
edilmiş ölçüleri karşısındaki hayranlığını şöyle ifade eder:

Ve insan kozmolojiyi araştırdıkça, inanılmazlık giderek daha belirgin
hale gelir. Evrenin başlangıcı hakkındaki son bulgular, genişlemekte
olan evrenin, hayranlık uyandırıcı bir hassasiyetle düzenlenmiş olduğunu
ortaya koymaktadır.<sup>12</sup>

Tüm evrende bu temel kuvvetlerin üzerine kurulmuş üstün bir tasarım ve
kusursuz bir düzen hüküm sürmektedir. Bu düzenin Sahibi elbette her şeyi
kusursuzca yoktan var eden Allah'tır. En küçük kuvvetle yıldızları
yörüngelerinde tutan, en şiddetli kuvvetle küçücük atomun çekirdeğini
kaynaştıran alemlerin Rabbi olan Allah'tır. Bütün kuvvetler O'nun
koyduğu "ölçü"lere göre hareket eder. Allah evrenin yaratılışındaki
düzene, "belli bir ölçüyle" hesaplanmış dengelere bir Kuran ayetinde
söyle dikkat çekmiştir:

Göklerin ve yerin mülkü O'nundur; çocuk edinmemiştir. O'na mülkünde
ortak yoktur, her şeyi yaratmış, ona bir düzen vermiş, belli bir ölçüyle
takdir etmiştir. (Furkan Suresi, 2)

2\. BÖLÜM  
ATOMUN YAPISI

Hava, su, dağlar, hayvanlar, bitkiler, vücudunuz, oturduğunuz koltuk,
kısacası en ağırından en hafifine kadar gördüğünüz, dokunduğunuz,
hissettiğiniz her şey atomlardan meydana gelmiştir. Elinizde tuttuğunuz
kitabın her bir sayfası milyarlarca atomdan oluşur. Atomlar öyle küçük
parçacıklardır ki, en güçlü mikroskoplarla dahi bir tanesini görmek
mümkün değildir. Bir atomun çapı ancak milimetrenin milyonda biri
kadardır.

Bu küçüklüğü bir insanın gözünde canlandırması pek mümkün değildir. O
yüzden bunu bir örnekle açıklamaya çalışalım:

Elinizde bir anahtar olduğunu düşünün. Kuşkusuz bu anahtarın içindeki
atomları görebilmeniz mümkün değildir. Atomları mutlaka görmek istiyorum
diyorsanız, elinizdeki anahtarı dünyanın boyutlarına getirmeniz
gerekecektir. Elinizdeki anahtar dünya boyutunda büyürse, işte o zaman
anahtarın içindeki her bir atom bir kiraz büyüklüğüne ulaşır ve siz de
onları görebilirsiniz.<sup>13</sup>

Yine bu küçüklüğü kavrayabilmek ve her yerin nasıl atomlarla dolu
olduğunu görebilmek için bir örnek daha verelim:

Tek bir tuz tanesinin tüm atomlarını saymak istediğimizi düşünelim.
Saniyede bir milyar (1.000.000.000) tane sayacak kadar hızlı olduğumuzu
da varsayalım. Bu dikkate değer beceriye karşın, bu ufacık tuz tanesi
içindeki atom sayısını tam olarak tesbit edebilmek için beşyüz yıldan
fazla bir zamana ihtiyacımız olacaktır.<sup>14</sup>

Peki bu kadar küçük bir yapının içinde ne vardır?

Bu derece küçük olmasına rağmen atomun içinde evrende gördüğümüz
sistemle kıyaslanabilecek kadar kusursuz, eşsiz ve kompleks bir sistem
bulunmaktadır.

Her atom, bir çekirdek ve çekirdeğin çok uzağındaki yörüngelerde
dönüp-dolaşan elektronlardan oluşmuştur. Çekirdeğin içinde ise proton
ve nötron ismi verilen başka parçacıklar vardır.

Bu bölümde, canlı-cansız her şeyin temelini oluşturan atomun olağanüstü
yapısını ve atomların nasıl birleşerek molekülleri, dolayısıyla maddeyi
oluşturduğunu inceleyeceğiz.

Çekirdekte Saklı Güç

Çekirdek, atomun tam merkezinde bulunmaktadır ve atomun niteliğine göre
belirli sayılarda proton ve nötrondan oluşmuştur. Çekirdeğin yarıçapı,
atomun yarıçapının onbinde biri kadardır. Rakam olarak verirsek; atomun
yarıçapı 10<sup>-8</sup> (0,00000001) cm, çekirdeğin yarıçapı ise
10<sup>-12</sup> (0,000000000001) cm kadardır. Dolayısıyla çekirdeğin
hacmi, atomun hacminin 10 milyarda biri eder.

Bu büyüklüğü (daha doğrusu küçüklüğü) yine gözümüzde
canlandıramayacağımıza göre, kiraz örneğimizden devam edebiliriz.
Biraz önce bahsettiğimiz gibi elinizdeki anahtarı dünya boyutlarına
getirdiğinizde ortaya çıkan kiraz büyüklüğündeki atomların içinde
çekirdeği arayalım. Ama bu arayış boşunadır, çünkü böyle bir ölçekte
bile çok daha küçük olan çekirdeği gözlemleme olanağımız kesinlikle
yoktur. Gerçekten bir şey görebilmek istiyorsak yeniden ölçü değiştirmek
gerekecektir. Atomumuzu temsil eden kiraz yeniden büyüyüp iki yüz metre
yüksekliğinde kocaman bir top olmalıdır. Bu akıl almaz boyuta karşın
atomumuzun çekirdeği yine de çok küçük bir toz tanesinden daha iri bir
duruma gelmeyecektir.<sup>15</sup>

Öyle ki, çekirdeğin 10<sup>-13</sup> cm olan çapı ile, atomun
10<sup>-8</sup> cm olan çapını kıyasladığımızda şöyle bir sonuç ortaya
çıkar: Atomu bir küre şeklinde kabul ederek bu küreyi tamamen
çekirdekle doldurmak istediğimiz takdirde bu iş için 10<sup>15</sup>
(1.000.000.000.000.000) atom çekirdeği gerekecektir.<sup>16</sup>

Ancak bundan daha şaşırtıcı bir durum vardır: Boyutları atomun 10
milyarda biri olmasına rağmen, çekirdeğin kütlesi atomun kütlesinin %
99.95'ini oluşturmaktadır. Peki bir şey nasıl olur da bir yandan
kütlenin yaklaşık tamamını oluştururken, diğer yandan da hemen hemen
hiç yer kaplamaz?

Bunun sebebi şudur: Atomun kütlesini oluşturan yoğunluk tüm atoma eşit
olarak dağılmamıştır, yani atomun bütün kütlesi atomun çekirdeğinde
birikmiştir. Diyelim ki, sizin 10 milyar metrekarelik bir eviniz var ve
bu evin tüm eşyasını 1 metrekarelik bir odada toplamanız gerekiyor. Bunu
yapabilir misiniz? Tabii ki yapamazsınız. Ancak atom çekirdeği dünyada
eşi-benzeri olmayan çok büyük bir güçle bunu yapabilmektedir. Bu gücün
kaynağı önceki bölümde ifade ettiğimiz evrendeki dört temel kuvvetten
biri olan "Güçlü Nükleer Kuvvet"dir.

Bu kuvvetin doğadaki kuvvetlerin en güçlüsü olarak, bir atomun
çekirdeğini bir arada tuttuğundan, onu dağılmaktan kurtardığından
bahsetmiştik. Çekirdekteki protonların hepsi pozitif yüklüdür ve
elektromanyetik kuvvet nedeniyle birbirlerini iterler.

Kısacası gözle göremeyeceğimiz kadar küçük bir atomun içinde, birbiriyle
etkileşim halinde iki büyük kuvvet bulunur. Bu kuvvetlerin hassas
değerleri sayesinde çekirdek bir bütün olarak kalabilir.

Atomun boyutlarını ve evrendeki atom sayısını dikkate aldığımızda,
ortada muazzam bir denge ve tasarım olduğunu görmemek mümkün değildir.
Öyle ki, evrendeki temel kuvvetlerin çok özel bir biçimde, büyük bir
ilimle ve kudretle yaratıldığı çok açıktır. İnkarcıların bu yaratılışı
gözardı edebilmek için sığındıkları tek yol, tüm bunların "tesadüfler"
sonucu oluştuğunu iddia etmekten öteye gidememektedir. Oysa olasılık
hesapları evrendeki dengelerin "tesadüfen" oluşma ihtimalinin "sıfır"
olduğunu bilimsel olarak kanıtlamaktadır. Tüm bunlar, Allah'ın
varlığının ve kusursuz yaratışının apaçık delilleridir.

…Rabbim, ilim bakımından her şeyi kuşatmıştır. Yine de öğüt
alıp-düşünmeyecek misiniz? (Enam Suresi, 80)

Atomdaki Boşluk

Daha önce de üzerinde durduğumuz gibi, bir atomun çok büyük bir bölümü
boşluktan oluşmaktadır. Burada her insanın aklına aynı soru gelir: Böyle
büyük bir boşluk neden vardır? Şimdi şöyle düşünelim: Atom, en basit
anlatımla içinde bir çekirdek ve onun çevresinde dönen elektronlardan
oluşmaktadır. Çekirdekle elektronlar arasında başka hiçbir şey yoktur.
Bu, "hiçbir şey olmayan" mikroskobik büyüklük, aslında atom ölçeğine
göre çok geniştir. Bu genişliği şöyle örneklendirebiliriz: Çapı 1 cm.
olan küçük bir bilya, çekirdeğe en yakın elektronu temsil ederse,
çekirdek bu bilyadan 1 km. ötede bulunacaktır.<sup>17</sup> Bu
büyüklüğün kafamızda daha iyi canlanabilmesi için şöyle bir örnek
verebiliriz:

"Temel parçacıklar arasında çok büyük bir boşluk egemendir. Eğer bir
oksijen çekirdeğinin protonunu şu önümdeki masanın üstünde duran bir
toplu iğnenin başı gibi düşünürsem, o zaman çevresinde dönen elektron
Hollanda, Almanya ve İspanya'dan geçen bir çember çizer. (Bu satırların
yazarı Fransa'da yaşamaktadır.) Onun için, bedenimi oluşturan tüm
atomlar birbirlerine değecek kadar bir araya gelseydi, artık beni
göremezdiniz. Zaten, artık beni çıplak gözle hiçbir zaman
gözlemleyemezdiniz: Neredeyse milimetrenin birkaç binde biri boyutunda
ufacık bir toz kadar olurdum."<sup>18</sup>

İşte bu noktada evrende bilinen en büyük mekanla, en küçük mekan
arasında bir benzerlik ortaya çıktığını fark ederiz. Öyle ki,
gözlerimizi yıldızlara çevirirsek, orada da atomdakine benzer bir
boşlukla karşılaşırız. Yıldızlar arasında da, galaksiler arasında da
milyarlarca kilometrelik boşluklar mevcuttur. Ama bu boşlukların her
ikisinde de insan aklını zorlayan, anlama kapasitesini aşan bir düzen
hakimdir.

Çekirdeğin İçi: Proton ve Nötronlar

1932 yılına dek, çekirdeğin proton ve elektronlardan oluştuğu
sanılıyordu. Çekirdeğin içinde protonla beraber elektronların değil
nötronların olduğu ancak o tarihte keşfedilebildi. (Ünlü bilim adamı
Chadwick 1932 yılında çekirdeğin içinde nötronun varlığını ispatladı ve
bu keşfiyle Nobel ödülü kazandı.) İşte insanoğlunun atomun gerçek
yapısıyla tanışması bu kadar yakın tarihte gerçekleşti.

Atom çekirdeğinin ne kadar küçük boyutta olduğundan daha önce
bahsetmiştik. Atom çekirdeğinin içine sığabilen bir protonun büyüklüğü
ise 10<sup>-15</sup> metredir.

Bu kadar küçük bir parçacığın insan hayatında pek bir önemi
olamayacağını düşünebilirsiniz. Ancak, insan aklının kavramakta çok
zorluk çektiği bir küçüklükte olan bu parçacıklar aslında çevrenizde
gördüğünüz her şeyin temelini oluşturur.

Evrendeki Çeşitliliğin Kaynağı

Şu ana kadar tespit edilebilmiş 109 tane element vardır. Tüm evren,
dünyamız, canlı-cansız bütün varlıklar, bu 109 elementin çeşitli
biçimlerde birleşmeleriyle oluşmuştur. Buraya kadar tüm elementlerin
birbirinin benzeri atomlardan oluştuğunu gördük; atomlar da birbirinin
aynı parçacıklardan oluşuyordu. Peki madem elementleri oluşturan bütün
atomlar aynı parçacıklardan oluşuyor, o halde elementleri farklı kılan,
sınırsız çeşitlilikte maddeyi oluşturan nedir?

Elementleri temelde birbirlerinden farklı kılan şey, atomlarının
çekirdeklerindeki proton sayılarıdır. En hafif element olan hidrojen
atomunda bir proton, ikinci en hafif element olan helyum atomunda iki
proton, altın atomunda 79 proton, oksijen atomunda 8 proton, demir
atomunda 26 proton vardır. İşte altını demirden, demiri oksijenden
ayıran özellik, yalnızca atomlarının proton sayılarındaki bu
farklılıktır. Soluduğumuz hava, vücudumuz, herhangi bir bitki veya
bir hayvan ya da uzaydaki bir gezegen, canlı-cansız, acı-tatlı,
katı-sıvı her şey... Bunların hepsi sonuçta
proton-nötron-elektronlardan meydana gelirler.

Fiziksel Varlığın Sınırı: Kuarklar

Günümüzden 20 yıl öncesine kadar atomları oluşturan en küçük
parçacıkların protonlar ve nötronlar oldukları sanılıyordu. Ancak çok
yakın bir tarihte, atomun içinde bu parçacıkları oluşturan çok daha
küçük parçacıkların var olduğu keşfedildi.

Bu buluştan sonra, atomun içindeki "alt parçacıkları" ve onların
kendilerine has hareketlerini incelemek üzere "Parçacık Fiziği" isimli
bir fizik dalı ortaya çıkmıştır. Parçacık fiziğinin yaptığı araştırmalar
şu gerçeği açığa çıkarmıştır: Atomu oluşturan proton ve nötronlar da
aslında "kuark" adı verilen daha alt parçacıklardan oluşmaktadırlar.

İnsan aklının kavrama sınırlarını aşan küçüklükteki protonu oluşturan
kuarkların boyutu ise daha da hayret vericidir: 10<sup>-18</sup>
(0,000000000000000001) metre.

Protonun içinde bulunan kuarklar hiçbir şekilde birbirlerinden çok fazla
uzaklaştırılamazlar; çünkü, çekirdeğin içindeki parçacıkları bir arada
tutmaya yarayan "güçlü nükleer kuvvet" burada da etki etmektedir. Bu
kuvvet, kuarklar arasında adeta bir lastik bant gibi görev yapar.
Kuarkların arası açıldıkça bu kuvvet büyür ve iki kuark birbirinden en
fazla 1 metrenin katrilyonda biri kadar uzaklaşabilir. Kuarklar
arasındaki bu lastik bağlar, güçlü nükleer kuvveti taşıyan gluonlar
sayesinde oluşur. Kuarklarla gluonlar birbirleriyle son derece güçlü bir
iletişim halindedir. Ancak, bilim adamları bu iletişimin nasıl
gerçekleştiğini halen keşfedememişlerdir.

"Parçacık Fiziği" alanında hiç durmadan parçacıklar dünyasını
aydınlatmak için araştırmalar yapılmaktadır. Fakat insanoğlu, sahip
olduğu akıl, bilinç ve bilgiye rağmen kendisiyle birlikte her şeyi
oluşturan özü ancak yeni yeni keşfedebilmektedir. Üstelik bu özün içine
girdikçe konu daha da detaylanmakta, insan kuark ismini verdiği
parçacığın 10<sup>-18</sup> m.lik sınırında takılmaktadır. Peki bu
sınırın da altında ne vardır?

Bugün bilim adamları bu konu ile ilgili çeşitli tezler öne sürerler, ama
yukarıda da belirttiğimiz gibi bu sınır fiziksel evrenin son noktasıdır.
Bunun altında bulunacak olan her şey madde ile değil, ancak enerji ile
ifade edilebilir. Asıl önemli olan nokta ise, insanın tüm teknolojik
imkanlarına rağmen yeni keşfedebildiği bir mekanda çok büyük dengelerin,
fizik kanunlarının zaten bir saat gibi işliyor olmasıdır. Üstelik bu
mekan evrendeki tüm maddenin ve insanın da yapı taşını oluşturan atomun
içidir.

İnsan ise kendi vücudundaki organlarda, sistemlerde her saniye işleyen
bu kusursuz mekanizmadan yeni yeni haberdar olmaya başlamıştır. Bunları
oluşturan hücrelerin mekanizmalarını öğrenmesi ise ancak son birkaç on
yıla dayanır. Hücrenin temelindeki atomların, atomların içindeki proton
ve nötronların, ve bunların da içindeki kuarkların mekanizmalarındaki
üstün yaratılış ise, inançlı olsun ya da olmasın herkesi hayrete
düşürecek bir mükemmelliktedir. Burada asıl üzerinde düşünülmesi
gereken konu ise, tüm bu kusursuz mekanizmaların insan yaşamındaki her
saniye boyunca, insanın herhangi bir müdahalesi olmadan, tamamen
kontrolü dışında muntazam bir şekilde çalışmasıdır. Tüm bunların üstün
bir güç ve bilgi sahibi olan Allah tarafından var edildiği ve
denetiminin de yine Allah'a ait olduğu, akıl ve vicdan sahibi her insan
için çok açık bir gerçektir.

Göklerde ve yerde olan ne varsa O'ndan ister. O, her gün bir iştedir.

Şu halde Rabbinizin hangi nimetlerini yalanlayabilirsiniz? (Rahman
Suresi, 29-30)

Atomun Diğer Ucu: Elektronlar

Elektronlar tıpkı dünyanın güneş çevresinde dönerken, aynı zamanda kendi
çevresinde dönmesi gibi, atom çekirdeğinin çevresinde dönen
parçacıklardır. Aynı, gezegenlerde olduğu gibi bu dönüş, bizim
yörünge adını verdiğimiz yollarda, çok büyük bir düzen içinde ve hiç
durmaksızın gerçekleşir. Fakat dünyayla güneşin büyüklükleri arasındaki
oran ile atomun içindeki oran çok farklıdır. Eğer elektronların
büyüklüğü ile dünyanın büyüklüğü arasında bir kıyas yapmak
gerekirse, bir atomu dünya kadar büyütsek, elektron sadece bir elma
boyutuna gelecektir.<sup>19</sup>

En güçlü mikroskopların bile göremeyeceği kadar küçük bir alanda
dönüp-duran onlarca elektron, atomun içinde çok karışık bir trafik
yaratır. Burada dikkat çeken en önemli nokta, çekirdeği elektrik
yükünden oluşan bir zırh gibi kuşatan bu elektronların atomun içinde
en ufak bir kazaya yol açmamalarıdır. Üstelik atomun içinde yaşanacak en
ufak bir kaza atom için felaket olabilir. Ama böyle bir kaza asla
gerçekleşmez; tüm işleyiş mükemmel bir düzen ve kusursuz bir sistem
içinde devam eder. Çekirdeğin çevresinde saniyede 1.000 km. gibi akıl
almaz bir hızla hiç durmadan dönen elektronlar, birbirleriyle bir kez
bile çarpışmazlar. Birbirlerinden herhangi bir farkları bulunmayan bu
elektronların farklı farklı yörüngelerde bulunmaları, son derece
hayranlık uyandırıcıdır. Kütleleri ve hızları birbirlerinden farklı
olsaydı çekirdeğin etrafında farklı yörüngelere dizilmeleri doğal
karşılanabilirdi.

Nitekim Güneş Sistemimiz'deki gezegenlerin dizilişi bu mantıktadır. Yani
birbirinden kütle ve hız olarak tamamen farklı olan gezegenler, doğal
olarak Güneş'in etrafında farklı yörüngelere yerleşmişlerdir. Ama
atomdaki elektronların durumu bu gezegenlerden tamamen farklıdır.
Tıpatıp birbirlerinin benzeri olan elektronların niçin çekirdek
etrafında farklı yörüngelere sahip oldukları, bu yörüngeleri nasıl
şaşmadan takip ettikleri, akıl almaz küçüklükteki boyutlarda akıl
almaz büyüklükteki süratleriyle nasıl çarpışmadıkları soruları bizleri
tek bir noktaya götürür. Bu eşsiz düzen ve hassas dengede karşımıza
çıkan tek gerçek Allah'ın kusursuz yaratışıdır:

O Allah ki, yaratandır, (en güzel bir biçimde) kusursuzca var edendir,
'şekil ve suret' verendir. En güzel isimler O'nundur. Göklerde ve yerde
olanların tümü O'nu tesbih etmektedir. O, Aziz, Hakimdir. (Haşr Suresi,
24)

Elektronlar, nötron ve protonların neredeyse ikibinde biri kadar ufak
parçacıklardır. Bir atomda, protonlarla eşit sayıda elektron bulunur ve
her elektron her bir protonun taşıdığı artı (+) yüke eşit değerde eksi
(-) yük taşır. Çekirdekteki toplam artı (+) yük ile elektronların toplam
eksi (-) yükü birbirini dengeler ve atom nötr olur.

Elektronların, taşıdıkları elektrik yükü itibariyle bazı fizik
kurallarına uymaları gerekir. Bu fizik kuralları "aynı elektrik
yüklerinin birbirini itmesi ve zıt yüklerin birbirlerini çekmesi"dir.

İlk olarak, normal koşullarda hepsi eksi yüklü olan elektronların bu
kurala uyup birbirlerini itmeleri ve çekirdeğin etrafından
dağılıp-gitmeleri gerekir. Ancak durum böyle olmaz. Eğer, elektronlar
çekirdeğin etrafından dağılsaydı, tüm evren boşlukta dolaşan, proton,
nötron ve elektronlardan ibaret olurdu. İkinci olarak; artı yüke sahip
olduğu için çekirdeğin, eksi yüklü elektronları kendine çekmesi ve
elektronların da çekirdeğe yapışmaları gerekirdi. Böyle bir durumda da
çekirdek bütün elektronları çeker ve atom kendi içine çökerdi.

Ancak bu olumsuzlukların hiçbiri olmaz. Elektronların az önce
belirttiğimiz (1.000 km/s) olağanüstü kaçış hızları, bunların
birbirlerine uyguladıkları itici kuvvet ve çekirdeğin elektronlara
uyguladığı çekim kuvveti o kadar hassas değerler üzerine kurulmuştur ki,
bu üç zıt etken birbirini mükemmel bir şekilde dengeler. Sonuçta
atomdaki bu muazzam sistem dağılıp parçalanmadan sürüp gider. Atoma etki
eden bu kuvvetlerden tek bir tanesinin, olması gerekenden biraz daha
fazla veya biraz daha az olması atomun hiçbir zaman var olmamasına neden
olurdu.

Bu etkenlerin yanı sıra, çekirdekteki protonları ve nötronları birarada
tutan nükleer kuvvetler olmasaydı, eşit yüke sahip olan protonlar değil
kenetlenmek, birbirlerine yaklaşamayacaklardı bile. Aynı şekilde
nötronlar da çekirdeğe hiçbir şekilde bağlanamayacaklardı. Bunun
sonucunda çekirdek, dolayısıyla atom diye bir şey olmayacaktı.

Bütün bu ince hesaplar, tek bir atomun bile başıboş olmayıp, Allah'ın
kusursuz denetiminde hareket ettiğinin bir göstergesidir. Aksi takdirde
içinde yaşadığımız evrenin daha başlamadan sonunun gelmesi kaçınılmaz
olurdu. Daha başlangıç anında bu süreç tersine döner, evren oluşamazdı.
Ancak her şeyin Yaratıcısı, sonsuz güç ve ilim sahibi olan Allah,
evrendeki tüm dengeler gibi, atomun içinde de çok hassas dengeler
kurmuştur ve bu sayede atom, mükemmel bir düzen ile varlığını
sürdürmektedir.

Allah'ın yarattığı bu denge, bilim adamları tarafından yıllar boyunca
araştırılarak çözülmeye çalışılmış ve sonunda gözlenen olaylara sadece
çeşitli isimler takılmıştır: "elektromanyetik kuvvet", "güçlü nükleer
kuvvet", "zayıf nükleer kuvvet", "kütlesel çekim kuvveti"… Ancak,
kitabın girişinde de değindiğimiz gibi, kimse "Neden?" sorusu üzerinde
düşünmemiştir. Örneğin, neden bu kuvvetler belirli şiddetlere, belirli
kurallara göre hareket ederler? Neden bu kuvvetlerin etkili oldukları
alanlar, takip ettikleri kurallar ve bu kuvvetlerin şiddetleri büyük bir
uyum içindedir?

Bütün bu sorular karşısında bilim adamları çaresiz kalmışlardır. Çünkü
yapabildikleri sadece olayların hangi sırayla geliştiğini tahmin
etmektir. Fakat yaptıkları araştırmaların sonucunda tartışmasız bir
gerçek ortaya çıkmıştır. Evrenin her yerinde tek bir atomu dahi başıboş
bırakmayan bir akıl ve irade sahibinin müdahalesi görülür. Bu şekilde
bütün kuvvetleri bir uyum içinde bir arada tutan tek bir güç vardır, o
da gücün ve kudretin tümünü kendisinde barındıran Allah'tır. Allah
dilediği anda dilediği yerde kudretini tecelli ettirmektedir. En küçük
atomundan uçsuz bucaksız galaksilere kadar tüm evren de ancak Allah'ın
dilemesi ve her an ayakta tutması ile varlığını sürdürmektedir.

Allah, Kuran'da Kendisi’nden başka kuvvet olmadığını haber verirken,
bunun bilincine varamayıp Kendi yarattığı aciz varlıkları (canlı olsun.
cansız olsun), O'ndan bağımsız bir güç ve kuvvet sahibi sanarak o
yaratıklara ilahi vasıflar yükleyenlerin sonunu şöyle bildirmektedir:

... O zulmedenler, azaba uğrayacakları zaman, muhakkak bütün kuvvetin
tümüyle Allah'ın olduğunu ve Allah'ın vereceği azabın gerçekten
şiddetli olduğunu bir bilselerdi. (Bakara Suresi, 165)

Bugüne kadar hiçbir bilim adamı atomdaki, dolayısıyla evrendeki
kuvvetlerin sebebini, kaynağını ve niçin belli durumlarda belli
kuvvetlerin ortaya çıktığını izah edememiştir. Bilimin yaptığı sadece
gerçekleri gözlemlemek ve bunları ölçüp birer "isim" takmaktır.

Bu tür "isim takmalar" bilim dünyasında büyük buluşlar olarak
değerlendirilir. Halbuki, bilim adamları evrende yeni bir denge
oluşturmaya, yeni bir sistem kurmaya değil, sadece evrende var olan
mevcut dengeyi kavramaya-çözmeye çalışmaktadırlar. Yapılan şey de
çoğunlukla, Allah'ın evrendeki sayısız yaratılış harikasından birini
bir ucundan gözlemleyip buna bir isim vermekten ibarettir. Allah'ın
yarattığı üstün bir sistemi veya yapıyı tespit eden bir bilim adamı
çeşitli bilimsel ödüllere layık görülür, yüceltilir, insanlar ona
hayranlık duyarlar. Bu durumda asıl yüceltilmesi gereken hiç şüphesiz o
yapıyı yoktan var eden, akıl almaz derece hassas dengeler ve karmaşık
hesaplarla donatan ve bunun gibi daha sayısız, olağanüstü harikaları
yaratan, Rahman ve Rahim olan Allah'tır.

Allah, yedi göğü ve yerden de onların benzerini yarattı. Emir, bunların
arasında durmadan iner; sizin gerçekten Allah'ın her şeye güç
yetirdiğini ve gerçekten Allah'ın ilmiyle her şeyi kuşattığını
bilmeniz, öğrenmeniz için. (Talak Suresi, 12)

Elektronların Yörüngesi

En güçlü mikroskopların bile göremeyeceği kadar küçük bir alanda dönüp
duran onlarca elektron, daha önce de belirtildiği gibi atomun içinde son
derece karışık bir trafik yaratırlar. Ancak bu trafik, en sistemli şehir
trafiğiyle bile kıyas edilemeyecek kadar düzenlidir ve elektronlar
hiçbir şekilde birbirleriyle çarpışmazlar. Çünkü elektronların her
birinin ayrı bir yörüngesi vardır ve bu yörüngeler hiçbir zaman
birbiriyle çakışmaz.

Atom çekirdeğinin çevresinde 7 tane yörünge vardır. Asla değişmeyen bu 7
yörüngedeki elektron sayısı da bir matematiksel formülle belirlenmiştir:
2n2. Atomların tüm yörüngelerinde bulunabilecek en fazla elektron sayısı
işte bu formülle sabitlenmiştir (formüldeki "n" harfi, yörünge
numarasını belirtir).

Evreni oluşturan sınırsız sayıdaki atomun elektron yörüngelerinin asla
şaşmadan 2n2 formülüne uyarak belirli bir sayıda kalmaları bir düzenin
göstergesidir. Elektronlar inanılmaz hızlarda hareket etmelerine rağmen,
atomun içinde herhangi bir kargaşanın çıkmaması da yine bu eşsiz düzenin
bir devamıdır. Bu, tesadüflerin asla açıklayamayacağı bir düzendir. Bu
düzenin var olabilmesinin tek açıklaması Kuran'da bildirildiği gibi
Allah'ın her şeyi kudretinin bir tecellisi olarak düzen ve intizam
içinde yaratmış olmasıdır. Allah yarattığı bu düzeni Kuran ayetlerinde
şöyle haber vermiştir:

... Allah, her şey için bir ölçü kılmıştır. (Talak Suresi, 3)

... her şeyi yaratmış, ona bir düzen vermiş, belli bir ölçüyle takdir
etmiştir. (Furkan Suresi, 2)

... O'nun Katında her şey bir miktar (ölçü) iledir. O, gaybı da,
müşahede edileni de bilendir. Pek büyüktür, yücedir. (Rad Suresi, 8-9)

Yere (gelince,) onu döşeyip-yaydık, onda sarsılmaz-dağlar bıraktık ve
onda her şeyden ölçüsü belirlenmiş ürünler bitirdik. (Hicr Suresi, 19)

Gökyüzü, Onu da yükseltti ve mizanı (ölçüyü) koydu. (Rahman Suresi, 7)

Güneş ve ay (belli) bir hesap iledir. (Rahman Suresi, 5)

Ayetlerden anlaşıldığı gibi alemlerin Rabbi olan Allah, her şeyi
kusursuz bir ölçü, hesap ve düzen içinde yaratandır. Bu ölçü ve hesap,
atomun en küçük parçacığından uzaydaki devasa gök cisimlerine, güneş
sistemlerine, galaksilere kadar, bunların arasındakiler de dahil, bütün
varlıklar alemini içine alır. Bu da Allah'ın sonsuz gücünün, ilminin,
sanatının ve hikmetinin bir sonucudur. Allah, yarattığı varlıklardaki ve
sistemlerdeki mükemmel ölçü, düzen, denge ve hesaplarla bu sıfatlarını
insanlara tanıtır. Sonsuz kudretini gözler önüne serer. İşte bütün
bilimsel araştırmaların, hesaplamaların insanı ulaştırması gereken asıl
gerçek budur.

Dalga mı, Parçacık mı?

Elektronlar ilk keşfedildiklerinde, bunların tıpkı çekirdeğin içinde
bulunan proton ve nötron gibi parçacıklar oldukları sanılıyordu. Ancak
daha sonra yapılan deneylerde aynı ışık parçacıkları yani fotonlar gibi
dalga özellikleri de gösterdikleri ortaya çıktı.

Işığın, tıpkı havuza atılan bir taşın su yüzeyinde yaptığı dalgalanmalar
gibi yayıldığı bilinmektedir. Ancak ışık, bazen de sanki maddi parçacık
özelliği taşımakta ve pencere camına vuran yağmur damlaları gibi kesik
kesik, aralıklı darbeler halinde gözlenmektedir. İşte aynı ikilem bu kez
elektronda da yaşandı. Tabii bu durum bilim dünyasında büyük bir kargaşa
yarattı. Bu kargaşa ünlü Kuramsal Fizik Profesörü Richard P. Feynman'ın
sözleriyle şöyle çözüldü:

Elektronların ve ışığın nasıl davrandıklarını artık biliyoruz. Nasıl mı
davranıyorlar? Parçacık gibi davrandıklarını söylersem yanlış izlenime
yol açmış olurum. Dalga gibi davranırlar desem, yine aynı şey. Onlar
kendilerine özgü, benzeri olmayan bir şekilde hareket ederler. Teknik
olarak buna "kuantum mekaniksel bir davranış biçimi" diyebiliriz. Bu,
daha önce gördüğünüz hiçbir şeye benzemeyen bir davranış biçimidir...
Bir atom, bir yayın ucuna asılmış sallanan bir ağırlık gibi davranmaz.
Küçücük gezegenlerin yörüngeler üzerinde hareket ettikleri minyatür bir
güneş sistemi gibi de davranmaz. Çekirdeği saran bir bulut veya sis
tabakasına da pek benzemez. Daha önce gördüğünüz hiçbir şeye benzemeyen
bir şekilde davranır. En azından bir basitleştirme yapabiliriz:
Elektronlar bir anlamda tıpkı fotonlar gibi davranırlar; ikisi de
"acayiptir", ama aynı şekilde. Nasıl davrandıklarını algılamak bir hayli
hayal gücü gerektirir; çünkü açıklayacağımız şey bildiğimiz her şeyden
farklıdır.<sup>21</sup>

Bilim adamları, elektronların bu şekilde davranmalarını hiçbir şekilde
açıklayamadıkları için çözüm olarak bu harekete yeni bir isim
takmışlardır: "Kuantum Mekaniksel Hareket". Bu noktada görülen
olağanüstülüğü ve düştüğü hayreti yine Profesör Feynman, *"…kendinize
sürekli "Ama bu nasıl olabilir?" diye sormayın; çünkü çabanız boşunadır;
şimdiye kadar hiç kimsenin kurtulamadığı bir çıkmaz sokağa girersiniz.
Bunun neden böyle olabildiğini hiç kimse bilmiyor."* sözleriyle dile
getirmektedir.<sup>22</sup>

Ancak, burada Feynman'ın bahsettiği "çıkmaz sokak" aslında çıkmaz
değildir. Burada bazılarının bir türlü işin içinden çıkamamalarının
sebebi, ortadaki açık delillere rağmen bu inanılmaz sistemlerin ve
dengelerin üstün bir Yaratıcı tarafından var edildiğini kabul
edememeleridir. Halbuki durum son derece açıktır: Allah evreni yoktan
var etmiş, olağanüstü dengelere dayalı ve örneksiz olarak yaratmıştır.
İçinden bir türlü çıkılamayan, anlaşılamayan ve bilim adamlarının her
fırsatta "Ama bu nasıl olabilir?" diye kendi kendilerine sordukları
sorunun cevabı, her şeyin Yaratıcısının Allah olduğu ve her şeyin O’nun
yalnızca "OL" demesiyle var olduğu gerçeğinde yatmaktadır.

Gökleri ve yeri (bir örnek edinmeksizin) yaratandır. O, bir işin
olmasına karar verirse, ona yalnızca "OL" der, o da hemen oluverir.
(Bakara Suresi, 117)

Elektronların Kapısını Açtığı Rengarenk Dünya

Kapkara bir dünyada yaşamak nasıl olurdu, hiç düşündünüz mü? Bedeniniz,
çevrenizdeki insanlar, denizler, gökyüzü, ağaçlar, çiçekler, kısacası
her şeyin kapkara olduğunu gözünüzde bir canlandırın. Böyle bir
yeryüzünde yaşamayı hiç istemezdiniz öyle değil mi?

Peki, yeryüzünü renkli kılan nedir? Dünyamızı olağanüstü güzel kılan
renkler nasıl oluşmaktadırlar?

Maddenin yapısında bulunan bazı özellikler bizim maddeyi renkli olarak
algılamamıza yol açarlar. Evet; renkler, elektronların atom içindeki
bazı hareketlerinin doğal bir sonucu olarak oluşur. Bu noktada
"Elektronların hareketiyle renklerin ne ilgisi olabilir?" diye
düşünebilirsiniz. Bu ilişkiyi hemen kısaca açıklayalım.

Elektronlar sadece belirli yörüngelerde dönerler. Bu yörüngelerin 7 tane
olduğundan az önce bahsetmiştik. Her bir yörünge belirli bir enerji
seviyesine sahiptir. Söz konusu enerji seviyesi yörüngenin çekirdekten
olan uzaklığına bağlı olarak değişir. Bir yörünge çekirdeğe ne kadar
yakınsa elektronun enerjisi o kadar az, çekirdeğe ne kadar uzaksa
enerjisi o kadar yüksek olur.

Elektronların yörüngelerinin her birinin altında da "alt yörüngeler"
vardır. Elektronlar, bulundukları yörüngenin "alt yörüngeleri" arasında
sürekli olarak hareket ederler.

Elektronun yörüngeler arasında seyahat etmesi için dışardan enerji
alması gerekir. Bu enerjinin kaynağı ise "foton"dur.

Foton, en basit anlatımıyla "ışık parçacığı"dır. Evrendeki yıldızların
hepsi birer foton kaynağıdır, Dünyamız içinse en önemli kaynak elbette
ki Güneş'tir. Fotonlar Güneş'ten saniyede 300.000 km. hızla tüm uzaya
dağılırlar.

Güneş'ten dünyaya gelen bu fotonlar yeryüzündeki maddelerin atomlarına
çarptıklarında, atomların elektronlarında seyahatler başlar. Bu enerji
desteği sayesinde seyahat yapabilen elektronlar, kendi yörüngelerine
geri döndüklerinde gözümüze gelen rengi oluşturacak fotonu dışarı
yollarlar. Birkaç cümlede özetlediğimiz bu işlemlerin her biri hiçbir
aksama göstermeden ilk yaratılıştan beri devam eder. Her bir aşaması çok
büyük plan ve düzen içinde işler. Öyleki elektronlar ve fotonlar
arasındaki bu sistemin bir bölümünün bile işlememesi renksiz, hatta
karanlık bir evrenin olmasına neden olurdu.

Karanlık evren yerine renkli bir evrenin oluşabilmesı için bir plan ve
düzen içinde işlemesi gereken bu aşamaları tekrar sıralayalım:

  - > Yeryüzüne güneşten gelen ışık, foton tanecikleri halinde yayılır.
    > Yeryüzünde yayılan bu foton tanecikleri maddelerin atomlarına
    > çarpar.

  - > Fotonlar atomların içlerine pek ilerleyemez. Yörüngelerindeki
    > elektronlara çarparlar.

  - > Elektronlar kendilerine çarpan bu fotonları yutarlar.

  - > Elektronlar yuttukları fotonların enerjisini de aldıkları için
    > daha yüksek enerji seviyesine sahip olan bir yörüngeye geçerler.

  - > Bu elektronlar eski durumlarına geri dönmek isterler.

  - > Kendi yörüngelerine geri dönerken de dışarıya yine enerji yüklü
    > bir foton gönderirler.

  - > İşte elektronlardan yansıyan bu fotonlar o cismin rengini
    > belirler.

Tüm bu işlemlerin sonucunda bir cismin rengi gerçekte o cisimden
yansıyarak gözümüze ulaşan bu ışık taneciklerinin bir karışımı olur.
Genellikle kendi ışık yaymayan ve güneşten aldığı ışığı yansıtan bir
cismin rengi, hem aldığı ışığa, hem de bu ışık üzerinde yaptığı
değişikliğe bağlıdır. Beyaz ışıkla aydınlatılan cisim "kırmızı"
görünüyorsa bunun sebebi güneş ışığından kendisine gelen karışımın
büyük bölümünü soğurması ve yalnızca kırmızıyı yansıtmasıdır. Burada
"soğurmak"tan kastedilen şudur:

Yukarıda da belirttiğimiz gibi atomdaki her bir yörüngenin altında bir
de alt yörüngeler vardır ve elektronlar bu alt yörüngeler arasında
seyahat ederler. Her yörüngenin belli bir enerji seviyesi vardır ve
elektronlar bulundukları alt yörüngenin enerji seviyesi kadar enerji
taşırlar. Yörüngeler çekirdekten uzaklaştıkça sahip oldukları enerji
miktarları da artar. Elektron, bulunduğu alt yörüngeden yukarıdaki başka
bir alt yörüngede, bir elektronluk boş yer olduğunda bir anda yok olur.
Ve üst enerji seviyeli alt yörüngede ortaya çıkar. Yalnız elektronun bu
hareketi yapabilmesi için enerjisini geçiş yaptığı alt yörüngenin
gerektirdiği enerjiye çıkartması gerekir. Elektron, enerjisini Güneş'ten
gelen foton parçacıklarını soğurarak (yutarak) artırır.

Durumu birkaç örnekle daha anlaşılır hale getirebiliriz: Bir Morpho
Kelebeğini ele alalım. Kelebekteki pigmentler, bütün güneş ışığını
soğurup mavi rengi yansıtırlar. Yansıtılan bu renge ait ışık
parçacıkları, gözdeki retinaya ulaştığında, mavi olarak algılanacak
şekilde retinadaki koni hücreler tarafından elektrik sinyaline çevrilir
ve beyne gönderilir. Ve mavi renk beyinde oluşur.

Yani bir cismin rengi, ışık kaynağından gelen ışığın özelliğine ve söz
konusu cismin bu ışığın ne kadarını dışarı yansıttığına bağlıdır.
Örneğin bir elbisenin rengi, güneş ışığında veya bir mağazada
bakıldığında aynı değildir. Bir cisim şayet beynimiz tarafından
siyah olarak algılanıyorsa, demektir ki bu cisim Güneş'ten gelen bütün
ışığı soğuruyor ve dışarı hiç ışık yansıtmıyor. Aynı şekilde eğer
cisim Güneş'ten gelen ışığın tümünü birden yansıtıyor ve hiç ışık
soğurmuyorsa beynimiz tarafından beyaz olarak algılanmaktadır. Bu
durumda üzerinde dikkatle düşünülmesi gereken noktalar şunlardır:

1\. Cismin rengi, ışık kaynağından gelen ışığın özelliklerine bağlıdır.

2\. Cismin rengi, kendi yapısındaki moleküllerin elektronlarının
hareketine, bu elektronların hangi ışığı soğurup hangisini
soğurmayacağına bağlıdır.

3\. Cismin rengi, retinaya çarpan fotonu beynimizin nasıl algılayacağına
bağlıdır.

Bu noktada bir kere daha durup düşünelim.

Gözle görülemeyecek kadar küçük bir madde olan atomun çekirdeğinin
etrafında inanılmaz bir süratle dönen elektronlar, mevcut
yörüngelerinden bir anda kaybolup alt-yörünge adı verilen bir başka
mekana geçiyorlar. Bu geçiş için alt-yörüngede boş bir yerin olması da
şart. Bu esnada ihtiyaç duydukları enerjiyi foton soğurarak temin
ediyorlar. Sonra asıl yörüngelerine geri dönüyorlar. Bu hareket
esnasında insan gözünün algılayabileceği renkler oluşuyor. Üstelik
sayıları trilyonlarla ifade edilebilecek kadar çok atom, her saniye hiç
durmadan bunu yapıyor. Bizler de bu sayede hiç kesintisiz bir "görüntü"
elde ediyoruz.

Bu müthiş mekanizma, insan yapısı hiçbir makinenin işleyişine
benzetilemez. Örneğin bir saat tek başına çok kompleks bir mekanizmaya
sahiptir ve saatin doğru olarak çalışabilmesi için tüm parçalarının
(çarklar, dişliler, vidalar, somunlar, vs.) doğru yerlerde, doğru
biçimde bulunması şarttır. Bu mekanizmada en küçük bir aksama, saatin
işleyişine zarar verir. Fakat atomun yapısını ve elektronların yukarıda
anlattığımız mekanizmasının işleyişini düşününce, bir saatin yapısının
basitliği açıkça ortaya çıkıyor. Dediğimiz gibi bu mekanizma insan
eliyle yapılan hiçbir sistemle kıyaslanamayacak kadar kompleks, mükemmel
ve kusursuzdur. Kuşkusuz akıllara durgunluk verecek kadar kompleks olan
ve böylesine kusursuz işleyen bir sistem, materyalist bilim adamlarının
iddia ettiği gibi kendi kendine, tesadüfler sonucunda ortaya çıkmış
olamaz. Şimdi şöyle bir soru soralım: Issız bir çölde ilerlerken yerde
işleyen bir saat görseniz, bunun toz, toprak, kum ve taşlardan şans
eseri oluştuğunu düşünür müsünüz? Bunu hiç kimse düşünmez, çünkü
saatteki tasarım ve akıl her yönüyle gözler önündedir. Oysa tek bir
atomdaki tasarım ve akıl, yukarıda da söylediğimiz gibi insan yapısı
herhangi bir mekanizmayla kıyaslanmayacak kadar üstündür. Bu aklın
sahibi de büyük ilim sahibi, her şeyi bilen, gören ve yaratan Allah'tır.

Allah gördüğümüz ve göremediğimiz her yeri sonsuz bir sanatla yaratmış
ve bizim haberimiz bile olmadığı halde sayısız sebebi bizim emrimize
vermiştir. Daha önceden hiç bilmediğimiz, belki de öğrenmeyi hiç
aklımıza getirmediğimiz renkler konusu, bilim ilerledikçe tüm
detayları ve kompleksliğiyle gözlerimizin önüne serilmiştir. Bilimsel
gelişme ve ilerlemelerin, akıl ve vicdan sahibi her insanın Allah'ın
varlığına inanmasına vesile olacağı gözardı edilemez bir gerçektir.
Ancak tüm bunlara rağmen evrenin her noktasında şahit olunan üstün
sanatı ve aklı görmezlikten gelenler olabilmektedir. Ünlü bilim adamı
Louis Pasteur bu konuyla ilgili ilginç bir tespit yapmıştır: "Bilimin
azı Allah'tan uzaklaştırır, ama çoğu, O'na götürür."<sup>23</sup>

İnsan, çevresini saran yaratılış örnekleri hakkında bilgisi arttıkça,
Allah'ın kendisini her yönden kuşattığını, gökten yere her işi onun
düzenlediğini, kontrolünü elinde tuttuğunu, kendi canının bir gün
mutlaka alınacağını ve dünyada yaptıklarından hesaba çekileceğini çok
daha iyi kavrayabilir. İşte bizim de çevremizde gelişen sayısız olayla
ilgili bilgimiz arttıkça her geçen gün Allah'ın ilmine olan
hayranlığımız da artmaktadır. Bu hayranlık ise Allah'ın sonsuz
kudretini, gücünü mümkün olduğunca idrak etme ve dolayısıyla O'ndan
gereği gibi korkup-sakınma yolunda çok önemli bir adımdır. Allah
Kuran’da şöyle bildirir:

Allah'ın gökyüzünden su indirdiğini görmedin mi? Böylece Biz onunla,
renkleri değişik olan meyveler çıkardık. Dağlardan da beyaz, kırmızı
renkleri değişik ve siyah yollar (kıldık). İnsanlardan, hayvanlardan ve
davarlardan da renkleri böyle değişik olanlar vardır. Kulları içinde ise
Allah'tan ancak alim olanlar 'içleri titreyerek-korkar'. Şüphesiz Allah,
üstün ve güçlü olandır, bağışlayandır. (Fatır Suresi, 27-28)

Parçacıkların Programlanmış Hareketi

Buraya kadar, atomu oluşturan parçacıkların özelliklerini inceledik.
Şimdi bu parçacıkların, daha önce bahsetmediğimiz ortak bir özelliğini
ele alacağız: "Spin Dönüşü".

Atomu oluşturan parçacıkların kendi eksenleri etrafında olağanüstü bir
hızla dönüşlerine "spin" adı verilir. Evrendeki pek çok sistemde spin
hareketi önemli bir rol oynar. Atomun içindeki parçacıklardan uzaydaki
yıldızlara kadar bütün sistemler bu hareket üzerine kurulmuştur.
Parçacıkların spin hareketi ise ilk kez 1925 yılında fark edildi ve bu
dönüş "Pauli Dışlama İlkesi" olarak anılmaya başlandı. Bu ilkeye göre,
iki benzer parçacık aynı duruma sahip olamazlar, yani belirsizlik
ilkesinin tanımladığı sınırlar içinde hem aynı konumda, hem de aynı
hızda bulunamazlar. Bu kuralı şu şekilde açıklayabiliriz: Bildiğiniz
gibi atom son derece küçük bir yapıdır ve o küçük yapının içinde de çok
kompleks bir trafik vardır. Eğer bu yapıyı oluşturan birbirine benzer
parçacıklar aynı hızda ve aynı yönde hareket etselerdi ne olurdu, bir
düşünelim:

Önce, protonu oluşturan 3 kuarkı ele alalım. 3 kuark aynı anda, aynı
hızda ve aynı yönde hareket ettikleri takdirde, artık 3 kuark diye bir
şey kalmaz, hepsi de tek bir kuark halini alırlar. Böyle bir durumda da
protonların oluşması mümkün olmaz ve çekirdek, dolayısıyla atom
oluşamaz. Çünkü kuark bir enerjiden ibarettir ve aynı yönde ve aynı
hızda hareket eden 3 ayrı enerji olabilmesi mümkün değildir. Bunların
bir şekilde birbirlerinden ayrılmaları gerekir. Bu ayrım da ancak
hareket farklılıklarıyla oluşabilmektedir. Ancak bu şartla, kuarklar
(enerji paketçikleri), nötronları ve protonları oluşturabilirler. Şayet,
kuarkların hepsi aynı yönde ve aynı hızda hareket etselerdi, ne
protonlar, ne nötronlar, ne de çekirdek oluşabilirdi. Sonuç olarak,
atomlar, moleküller dolayısıyla da madde var olamazdı.

Görüldüğü gibi, "spin" hareketi, şu ana kadar gördüğümüz diğer tüm
özelliklerde olduğu gibi, evrenin oluşumunda son derece hayati bir
öneme sahiptir. Stephen Hawking bu durumu şöyle ifade etmiştir:

"Eğer dünya, dışlama ilkesi olmadan yaratılsaydı kuarklar, birbirinden
ayrı ve kesin tanımlı proton ve nötronları oluşturamazdı. Proton ve
nötronlar da elektronlarla birlikte atomları oluşturamazlardı. Hepsi,
oldukça düzgün, yoğun bir 'çorba' oluşturmak üzere bir araya
çökerdi".<sup>24</sup>

Bilim bugün atom altı parçacıkların bu olağanüstü hareketlerini
keşfetmiştir, ama parçacıkların neden böyle hareket ettiklerini bir
türlü açıklayamamaktadır. Bu şuursuz parçacıkların spin şeklinde
hareket edebilmeleri için, bu hareketlerinin sonucunda atomu
oluşturacaklarını idrak edebilmeleri gerekir. Bu idrakin arkasından da
ne şekilde hareket edeceklerine karar vermeleri, yani bir strateji
belirlemeleri şarttır. Hangi parçacığın, hangi yönde ve hangi hızda
hareket edeceği son derece detaylı bir şekilde belirlenmelidir. Daha
sonra sıra bu stratejiyi evreni oluşturan sonsuz sayıdaki parçacığa
duyurmaya ve hepsinin bu stratejiye uymasını sağlamaya gelmektedir.
Strateji tüm parçacıklara duyurulur ve tüm parçacıklar ne şekilde
hareket etmeleri gerektiğini öğrenirler.

Şimdi, cevaplanması gereken çok önemli bir soru vardır ki bu soru bizi
en başa döndürmektedir: Neden tüm parçacıklar bu stratejiye uymakta,
yani itaat etmektedirler? Neden bir parçacık bile bu kurala itiraz
etmemektedir? Tüm bu parçacıkların, burada saydıklarımızı
uygulayabilecek şuur, akıl, irade ve zekaları mı vardır? Elbette hayır.
Kütlesi bile olmayan, sadece enerjiden ibaret olan bu parçacıkların, hiç
şüphesiz ne kendilerine ait bir akılları, ne de müstakil bir iradeleri
olabilir. Burada karşımıza çıkan, Allah'ın sonsuz aklı, sonsuz gücü ve
sonsuz ilmidir. Allah, tüm bu parçacıklara, boyun eğdirmiş ve böylece
evreni yaratmıştır. Bir ayette bu gerçek bize şöyle bildirilmektedir:

... Hayır, göklerde ve yerde her ne varsa O'nundur, tümü O'na gönülden
boyun eğmişlerdir. (Bakara Suresi, 116)

3\. BÖLÜM:  
MADDEYE GİDEN İKİNCİ BASAMAK: MOLEKÜLLER

Sizce çevrenizde gördüğünüz cisimleri birbirinden farklı kılan şey
nedir? Renklerini, biçimlerini, kokularını, tatlarını birbirinden
farklılaştıran nedir? Neden bir madde yumuşakken diğeri sert, bir
diğeri akışkandır? Buraya kadar okuduklarınızdan hareket ederek bu
sorulara "atomların farklılığıdır" diye cevap verebilirsiniz. Ancak bu
cevap yeterli değildir. Çünkü eğer bu farklılıkların sebebi atomlar
olsaydı, o zaman birbirinden farklı özellikler taşıyan milyarlarca atom
olması gerekirdi. Ama gerçekte bu böyle değildir. Birçok madde aynı
atomları içermesine rağmen farklı görünür ve farklı özellikler taşır.
Bunun da nedeni atomların molekülleri oluşturmak için aralarında
kurdukları farklı kimyasal bağlardır.

Maddeye giden ilk basamak olan atomlardan sonra ikinci basamak
moleküllerdir. Moleküller, maddenin kimyasal özelliklerini belirten en
küçük birimlerdir. Bu küçük yapılar iki veya daha çok atomdan, bazıları
da binlerce atom grubundan oluşur. Atomları, molekül içinde
elektromanyetik çekim kuvvetine dayalı kimyasal bağlar bir arada
tutarlar. Yani bu bağlar atomların sahip oldukları elektrik yüklerini
esas alarak kurulurlar. Atomların elektrik yükleri de daha önce
belirttiğimiz gibi son yörüngelerinde taşıdıkları elektronlar
tarafından belirlenir. Moleküllerin çeşitli biçimlerde bir araya
gelmeleriyle de çevremizde gördüğümüz madde çeşitliliği ortaya çıkar. Bu
noktada da maddenin çeşitliliğinin ana merkezinde yer alan kimyasal
bağların önemi anlaşılır.

Kimyasal Bağlar

Yukarıda da belirtildiği gibi kimyasal bağlar, atomların dış
yörüngelerindeki elektronların hareketleriyle oluşur. Her atom en
dışta yer alan yörüngesini, alabileceği en fazla elektron sayısına
tamamlama gayreti içindedir. Atomların son yörüngelerinde
bulundurabilecekleri maksimum elektron sayısı 8’dir. Bunu sağlarken
atomlar ya en dış yörüngelerindeki elektronları 8’e tamamlamak için
başka atomlardan elektron alırlar, ya da eğer en dış yörüngelerinde az
sayıda elektron varsa, bunları bir başka atoma vererek önceden
tamamlanmış olan bir alt yörüngeyi en dış yörüngeleri haline
getirirler. Atomların kendi aralarında yaptıkları bu elektron alıp verme
eğilimi, birbirleri arasında yaptıkları kimyasal bağların temel itici
gücünü oluşturur.

Bu itici güç, yani atomların son yörüngelerindeki elektron sayılarını
maksimuma tamamlama amaçları, bir atomun diğer atomlarla 3 çeşit bağ
kurabilmesini sağlar. Bunlar iyonik bağ, kovalent bağ ve metalik bağdır.

Moleküller arasında ise genel olarak "zayıf bağlar" başlığı altında
toplanan özel bağlar görev yapar. Bu bağlar atomların molekülleri
oluşturmak üzere kurdukları bağlardan daha zayıftır. Çünkü moleküllerin
maddeyi meydana getirmek için daha esnek yapılara ihtiyaçları vardır.

Bu bağların özellikleri nedir ve nasıl kurulurlar, kısaca ele alalım.

İyonik Bağlar

Bu bağ ile birleşen atomlar son yörüngelerindeki elektron sayısını 8’e
tamamlamak için birbirleriyle elektron alışverişinde bulunurlar. Son
yörüngelerinde 4’e kadar elektronu bulunan atomlar bu elektronları
birleşecekleri yani bağ kuracakları atoma verirler. Son yörüngelerinde
4’den fazla elektron bulunduran atomlar ise birleşecekleri yani bağ
kuracakları atomlardan elektron alırlar. Bu tip bağ ile oluşan
moleküller kristal (kübik) yapıya sahip olurlar. Yakından tanıdığımız
sofra tuzu (NaCl) molekülleri bu bağ ile oluşmuş maddelerden biridir.
Peki atomların neden böyle bir eğilimi vardır? Bu eğilim olmasa ne
olurdu?

Bugüne kadar atomların bir araya gelmek için aralarında kurdukları
bağlar çok genel biçimde tarif edilebilmiştir. Ama atomların neden
böyle bir prensiple davrandıkları anlaşılamamıştır. Yoksa atomlar son
yörüngelerindeki elektronların sayısının 8 olması gerektiğini kendileri
mi tespit etmiştir? Tabii ki hayır. Bu öyle büyük bir tespittir ki, bir
aklı, iradesi ve şuuru olmayan bir atomun kendisini aşmaktadır. Çünkü bu
sayı maddenin ve dolayısıyla evrenin meydana gelmesi için ilk basamak
olan atomların birleşmelerindeki kilit noktadır. Eğer atomların bu
prensipten kaynaklanan eğilimleri olmasaydı hayatımız için gerekli olan
bazı moleküller oluşamazdı.

Oysa atomlar ilk yaratıldıkları andan itibaren sahip oldukları bu eğilim
sayesinde moleküllerin ve maddenin kusursuz bir biçimde meydana gelmesi
için hizmet ederler.

Kovalent Bağlar

Atomların arasındaki bağları inceleyen bilim adamları ilginç bir durumla
karşılaştılar. Bazı atomlar bağ kurmak için elektron alışverişinde
bulunurken, bazıları da son yörüngelerindeki elektronları ortak
kullanmaktaydılar. Daha sonra yapılan çalışmalar da canlılık için
vazgeçilmez önem taşıyan birçok molekülün bu bağlar sayesinde var
olabildiğini ortaya koymuştur.

Kovalent bağın daha iyi anlaşılabilmesi için kolay bir örnek verelim:
Daha önce elektron yörüngelerinden bahsederken de belirttiğimiz gibi
atomların ilk yörüngelerinde en fazla 2 elektron taşınabilir. Hidrojen
atomu tek bir elektrona sahiptir ve elektron sayısını 2’ye çıkarıp
kararlı bir atom olma eğilimindedir. Bu yüzden hidrojen atomu 2. bir
hidrojen atomuyla kovalent bağ yapar. Yani, 2 hidrojen atomu da
birbirlerinin tek elektronlarını 2. elektron olarak kullanır. Böylece
H<sub>2</sub> molekülü oluşur.<sup>26</sup>

Metalik Bağlar

Eğer çok sayıda atom, birbirlerinin elektronlarını ortaklaşa kullanarak
birleşiyorlarsa, bu kez "metalik bağ" söz konusudur. Günlük hayatta
çevremizde gördüğümüz ya da kullandığımız pek çok araç ve gerecin ana
maddesini oluşturan demir, bakır, çinko, alüminyum, vs. gibi metaller,
kendilerini oluşturan atomların birbirleri aralarında metalik bağlar
yapmaları sonucunda, elle tutulur, gözle görülür, kullanılabilir bir
yapı kazanmışlardır.

Atomların yörüngelerindeki elektronların neden böyle bir eğilimi olduğu
sorusunu ise bilim adamları cevaplayamamaktadır. Fakat canlı
organizmalar ancak nedenini bilmediğimiz bu eğilim sayesinde var
olabilirler.

Acaba tüm bu bağlarla kaç farklı bileşik oluşabilmektedir?

Bileşikler

Bileşik, birden fazla atomun belirli oranlarda kimyasal reaksiyonu
sonucu biraraya gelmesiyle oluşan saf maddeye denir. Bileşiklerin en
küçük yapıtaşı moleküllerdir.

Laboratuvarlarda her gün yeni bileşikler oluşturulmaktadır. Şu an için
yaklaşık 2 milyon bileşikten bahsetmek mümkündür. En basit kimyasal
bileşik, hidrojen molekülü kadar ufak olabildiği gibi, milyonlarca
atomdan oluşan bileşikler de vardır.<sup>28</sup>

Bir element acaba en fazla kaç değişik bileşik oluşturabilir? Bu sorunun
cevabı oldukça ilginçtir. Çünkü bir tarafta hiçbir elementle birleşmeyen
bazı elementler (soy gazlar) vardır. Diğer tarafta ise 1.700.000 bileşik
oluşturabilen karbon atomu vardır. Toplam bileşik sayısının 2 milyon
kadar olduğunu tekrar hatırlarsak, 109 elementin 108’i toplam 300.000
bileşik yapmaktadırlar. Ancak karbon olağanüstü bir şekilde tek başına
tam 1.700.000 bileşik yapabilmektedir.

Canlı Hayatının Temel Taşı: "Karbon" Atomu

Karbon, canlılar için en hayati elementtir. Çünkü bütün canlı maddeler
karbon bileşiklerinden oluşmuşlardır. Bizlerin varlığı için bu kadar
önemli olan karbon atomunun özelliklerini sayfalarca yazsak
bitiremeyiz, nitekim kimya bilimi de henüz bu özelliklerin tümünü
keşfedebilmiş değildir. Biz burada karbonun sadece çok önemli birkaç
özelliğinden bahsedeceğiz.

Hücre zarından ağaç kabuğuna, göz merceğinden bir geyiğin boynuzlarına,
yumurta beyazından yılan zehirine kadar son derece farklı organik
yapıların hepsi, karbon temelli bileşiklerden oluşur. Karbon, hidrojen,
oksijen ve azot atomlarıyla çok farklı geometrik şekil ve sıralamalarda
birleşerek, son derece farklı maddeler meydana getirir. Peki ama
karbonun yaklaşık olarak 1.7 milyon kadar bileşik yapabilmesinin sebebi
nedir?

Karbonun en önemli özelliklerinden birisi, birbiri ardınca dizilerek çok
kolay zincir oluşturabilmesidir. En kısa karbon zinciri 2 karbon
atomundan oluşur. En uzun zincirin kaç karbon atomundan oluştuğu
konusunda ise kesin bir rakam verilememekle birlikte, yaklaşık olarak 70
halkalı bir zincirden bahsedilebilir. Karbon atomundan sonra en uzun
zincir oluşturabilen atomun, 6 halka ile silisyum atomu olduğunu
düşünürsek, karbon atomundaki olağanüstü durum daha iyi fark
edilebilir.<sup>29</sup>

Karbonun bu kadar çok halkalı zincir yapabilmesinin sebebi,
zincirlerinin sadece düz çizgi şeklinde olmamasıdır. Zincirler dallar
halinde de olabilirler, çokgenler de oluşturabilirler.

Bu noktada, zincirin şeklinin önemi çok büyüktür. İki karbon
bileşiğinde, karbon atomu sayısı aynı fakat bileşiklerin zincir
biçimleri farklıysa, ortaya 2 ayrı madde çıkmaktadır. Ve böylece karbon
atomunun, yukarıda saydığımız özellikleri ile, canlı hayatı için çok
büyük önemi olan moleküller yaratılmaktadır.

Karbon bileşiklerinin bazıları sadece birkaç atomdan oluşur. Bazıları
ise binlerce hatta milyonlarca atomdan meydana gelir. Bütün elementler
içinde sadece karbon elementinin atomları bu denli uzun ve kalıcı
bileşikler oluşturabilir. Ünlü kimyager David Burnie Life adlı
kitabında bu elementin özelliğini şöyle ifade eder:

"Karbon, çok olağan dışı bir elementtir... Karbon ve onun bu olağan dışı
özellikleri olmasa, Dünya'da yaşam olması mümkün gözükmemektedir."
<sup>30</sup>

İngiliz kimyager Nevil Sidgwick’de, Chemical Elements and Their
Compounds (Kimyasal Elementler ve Bunların Bileşikleri) adlı eserinde
karbonun canlılar için ne denli önemli olduğunu şöyle vurgular:

Karbon, yapabildiği bileşiklerin sayısı ve çeşitliliği yönünden, diğer
elementlerden tamamen farklı, özgün bir yapıdadır. Şimdiye dek karbonun
yarım milyonun üzerinde farklı bileşiği ayrılmış ve tanımlanmıştır. Ama
bu bile karbonun güçleri hakkında çok yetersiz bir bilgi verir, çünkü
karbon tüm canlı maddelerin temelini oluşturur.<sup>31</sup>

Karbonun sadece hidrojen ile kurduğu farklı bağlar, "hidrokarbonlar"
olarak bilinen büyük bir aileyi meydana getirir. Bu aile içinde; doğal
gaz, sıvı petrol, gaz yağı, kerosen ve çeşitli makina yağları vardır.
Etilen ve propilen olarak bilinen hidrokarbonlar ise petrokimya
endüstrisinin temelidir. Başka hidrokarbonlar da benzen, toluen ve
turpentin gibi bileşikler meydana getirir. Giysilerimizi güvelenmekten
koruması için dolaplara konan naftalin ise bir başka tür hidrokarbondur.
Klor veya florla birleşen hidrokarbonlar ise anestezi maddeleri, yangın
söndürücüler ve buzdolaplarında kullanılan freonlar gibi farklı
maddeleri oluşturur.

Yukarıdaki sözünde kimyager Sidwick’in de belirttiği gibi içinde sadece
6 proton, 6 nötron ve 6 elektron bulunduran bu atomun gücünü tam
anlayabilme konusunda insan aklı yetersiz kalmaktadır. Dolayısıyla bu
atomun canlılık için önemli olan herhangi bir özelliğinin dahi tesadüfen
oluşması imkansızdır. Kısacası herşeyi atomlarına kadar kuşatan Allah,
karbon atomunu da canlıların bedenlerine uygun bir biçimde yaratmıştır.

Göklerde ve yerde ne varsa tümü Allah'ındır. Allah, her şeyi kuşatandır.
(Nisa Suresi, 126)

Moleküller Arası Bağlar: Zayıf Bağlar

Atomları birbirine bağlayan bağlar bu bağlara nisbeten çok daha
kuvvetlidirler. Bu bağlar sayesinde milyonlarca hatta milyarlarca çeşit
molekül oluşabilir.

Peki maddeyi oluşturmak üzere moleküller nasıl birleşirler?

Moleküller oluştuktan sonra bir dengeye sahip oldukları için artık
moleküller arasında elektron alışverişi olmaz.

Peki onları bir arada tutan şey nedir?

Bu soruyu cevaplamaya çalışan kimyacılar farklı teoriler üretmeye
başlamışlardır. Yapılan araştırmalar moleküllerin içlerindeki
atomların özelliklerine göre farklı şekillerde birleşebildiklerini
ortaya çıkarmıştır.

Bu bağlar canlıların kimyası olarak bilinen organik kimya için çok
önemlidir. Çünkü canlılığı meydana getiren en önemli moleküller bu bağı
kurma özellikleri sayesinde ortaya çıkabilir. Protein örneğini ele
alalım. Canlılığın temel yapı taşı olan proteinlerin, üç boyutlu
kompleks şekilleri bu bağlar sayesinde meydana gelir. Yani canlılığın
oluşması için atomlar arasındaki güçlü kimyasal bağ kadar moleküller
arası zayıf kimyasal bağ da var olmalıdır. Elbette ki bu bağın kuvveti
de belli bir ölçüye sahip olmalıdır.

Protein örneğinden devam edebiliriz. Proteinler aminoasit adlı
moleküllerin birleşmesinden oluşan çok daha büyük moleküllerdir.
Aminoasitleri meydana getiren atomlar kovalent bağ ile birleşirler.
Zayıf bağlar da oluşan bu aminoasitleri üç boyutlu dizilimi elde edecek
şekilde birbirine bağlar. Proteinler ancak bu üç boyutlu şekilleriyle
var oldukları takdirde canlı organizmalarda fonksiyon gösterebilirler.
Bu yüzden eğer bu bağlar olmasaydı proteinler ve dolayısıyla canlılık
var olamazdı.

Bir çeşit zayıf bağ olan "hidrojen" bağları da hayatımızda çok önem
taşıyan maddelerin baş aktörleridir. Örneğin yaşamın temeli olan
"su"yu oluşturan moleküller hidrojen bağlarıyla bağlıdırlar.

MUCİZE BİR MOLEKÜL: SU

Dünyamızın üçte ikisi yaşam için özel olarak seçilmiş bir sıvıyla,
"su"yla kaplıdır. Yeryüzünde yaşayan bütün canlıların bedenleri %50-%95
oranında bu çok özel sıvıdan meydana gelir. Kaynama noktasına yakın
sıcaklıktaki kaynaklarda yaşayan bakterilerden tutun da, erimekte olan
buzulların üzerindeki bazı özel yosunlara kadar, suyun olduğu her yerde
ve her sıcaklıkta hayat vardır. Yağmurdan sonra yapraklar üzerinde kalan
bir su damlacığında bile binlerce mikroskobik canlı doğar, çoğalır ve
ölür.

Hiç su olmasa yeryüzü nasıl görünürdü? Şüphesiz her yer çölden ibaret
olurdu, denizlerin yerlerinde dipsiz ve ürkütücü çukurlar yer alırdı.
Gökyüzü de bulutsuz ve çok garip bir renkte görülürdü.

Yeryüzündeki hayatın temeli olan suyun oluşabilmesi ise aslında son
derece zordur. Öncelikle suyun bileşenleri olan hidrojen ve oksijen
moleküllerini bir cam kabın içinde düşünelim. Bunları o kabın içinde çok
uzun bir süre bırakalım. Bu gazlar kabın içinde yüzlerce yıl kalsalar,
yine de su oluşturamayabilirler. Oluştursalar da çok yavaş olarak,
mesela binlerce yıl gibi bir süre sonra kabın dibinde çok az miktarda su
meydana gelebilir.

Böyle bir durumda suyun bu derece yavaş oluşmasının sebebi sıcaklıktır.
Oda sıcaklığında oksijenle hidrojen çok yavaş tepkimeye girerler.

Oksijen ve hidrojen, serbest halde iken H<sub>2</sub> ve O<sub>2</sub>
molekülleri halinde bulunur. Bu moleküllerin su molekülünü oluşturmak
üzere birleşmeleri için çarpışmaları gerekir. Bu çarpışma sonucunda,
hidrojen ile oksijen molekülünü oluşturan bağlar zayıflar ve oksijen ile
hidrojen atomlarının birleşmesine engel kalmaz. Sıcaklık, bu
moleküllerin enerjisini, dolayısıyla hızlarını yükselttiği için
çarpışmaların sayısını da büyük ölçüde artırır. Böylece, tepkimenin
hızlı ilerlemesini sağlar. Ancak, şu anda yeryüzünde suyun oluşmasını
sağlayacak kadar yüksek ısı yoktur. Suyun oluşması için gerekli olan
ısı, dünya oluşurken sağlanmış ve dünyanın dörtte üçlük kısmını
oluşturan su o zaman meydana gelmiştir. Artık bu su kaynakları
buharlaşarak atmosfere yükselmekte, orada da soğuyarak yağmur şeklinde
yeniden yeryüzüne dönmektedir. Yani mevcut miktara yeni bir ilave olmaz,
sadece bir devir daim yaşanır.

Suyun mucizevi özellikleri

Su, kimyasal olarak pek çok olağanüstü özelliğe sahiptir. Her bir su
molekülü hidrojen ve oksijen atomlarının birleşmesiyle oluşmuştur. Biri
yakıcı, diğeri de yanıcı olan iki gazın birleşerek bir sıvıyı, hem de
suyu oluşturuyor olmaları oldukça ilginçtir.

Şimdi kısaca kimyasal olarak suyun nasıl oluştuğuna bakalım. Suyun
elektrik yükü sıfır, yani nötrdür. Ancak oksijen ve hidrojen atomlarının
büyüklüklerinden dolayı su molekülünün oksijen tarafı hafifçe eksi,
hidrojen tarafı ise hafifçe artı yüklüdür. Birden fazla su molekülü bir
araya geldiğinde artı ve eksi yükler birbirini çekerek "hidrojen bağı"
denilen çok özel bir bağ oluşturur. Hidrojen bağı çok zayıf bir bağdır
ve ömrü aklımızın kavrayamayacağı kadar kısadır. Bir hidrojen bağının
ömrü, yaklaşık olarak bir saniyenin yüz milyarda biri kadardır. Ama
bağlardan biri kırıldığında hemen bir diğer bağ oluşur. Böylece su
molekülleri birbirlerine yapışırlar ve diğer taraftan zayıf bir bağla
birbirlerine bağlandıklarından akışkan olurlar.

Hidrojen bağlarının suya kattığı bir başka özellik de, suyun sıcaklık
değişimlerine direnç göstermesidir. Havanın sıcaklığı aniden artsa bile
suyun sıcaklığı yavaş yavaş artar, aynı şekilde havanın sıcaklığı aniden
düşse bile suyun sıcaklığı yavaş yavaş düşer. Suyun sıcaklığının önemli
oranda oynayabilmesi için çok büyük miktarlarda ısı değişikliğine
ihtiyaç vardır. Suyun ısı enerjisinin bu derece yüksek olmasının canlı
hayatına sağladığı çok büyük faydalar vardır. Basit bir örnek verecek
olursak, vücudumuzda çok büyük oranda su vardır. Su eğer havadaki ani
sıcaklık iniş ve çıkışlarına aynı hızla uysaydı, aniden ateşimiz
çıkardı veya aniden donardık.

Aynı şekilde, suyun buharlaşmak için de çok büyük bir ısı enerjisine
ihtiyacı vardır. Su buharlaşırken, çok ısı enerjisi kullandığı için
suyun sıcaklığında eksilme olur. Yine insan vücudundan bir örnek verecek
olursak; vücudumuzun normal sıcaklığı 360 C’dir ve dayanabileceğimiz en
yüksek vücut sıcaklığı 420 C’dir. Aradaki bu 60 C’lik aralık çok küçük
bir aralıktır ve birkaç saat güneş altında çalışmak vücut sıcaklığını bu
kadar artırabilir. Ancak vücudumuz terleyerek, yani içindeki suyu
buharlaştırarak çok büyük miktarda ısı enerjisi harcar ve vücut
sıcaklığı düşer. Vücudumuz otomatik olarak çalışan böyle bir
mekanizmaya sahip olmasaydı, birkaç saat güneş altında çalışmak bile
bizler için öldürücü olabilirdi.

Hidrojen bağlarının suya kazandırdığı bir başka olağanüstü özellik,
suyun sıvı iken katı haline oranla daha yoğun olmasıdır. Halbuki,
yeryüzündeki maddelerin çoğu katı iken sıvı haline oranla daha
yoğundur. Ancak, su diğer maddelerin tersine donarken genleşir. Bunun
sebebi hidrojen bağlarının su moleküllerinin birbirlerine sıkı şekilde
bağlanmasını engellemesi ve arada birçok boşluğun kalmasıdır. Su sıvı
iken hidrojen bağları kırıldığından oksijen atomları birbirine yaklaşır
ve daha yoğun bir yapı elde edilir.

Bu durum aynı şekilde buzun sudan daha hafif olmasını da beraberinde
getirir. Normalde herhangi bir metali eritip içine aynı metalden birkaç
katı parça atsanız, bu parçalar hemen dibe çöker. Ancak suda durum
farklıdır. Onbinlerce ton ağırlığındaki buz dağları suyun üzerinde
mantar gibi yüzmektedirler. Peki suyun bu özelliğinin ne gibi bir
faydası olabilir?

Bu soruyu bir ırmak örneği ile cevaplayalım: Havalar çok soğuduğunda
ırmaktaki suyun tamamı değil, sadece üst kısmı donar. Su, +40 C’de en
ağır halindedir ve bu dereceye ulaşan su hemen dibe çöker. Suyun
üzerinde ise "katman halinde buz" oluşur. Bu katmanın altında su akmaya
devam eder ve +40 C canlıların yaşayabileceği bir sıcaklık olduğu için
sudaki canlılar bu sayede hayatlarını sürdürür.

Allah’ın suya vermiş olduğu tüm bu eşsiz özellikler, yeryüzünde canlı
hayatının var olabilmesini mümkün kılan özelliklerdir. Kuran’da Allah’ın
insanlara sunduğu bu büyük nimetin önemi şöyle bildirilmiştir:

Sizin için gökten su indiren O’dur; içecek ondan, ağaç ondandır (ki)
hayvanlarınızı onda otlatmaktasınız. Onunla sizin için ekin, zeytin,
hurmalıklar, üzümler ve meyvelerin her türlüsünden bitirir. Şüphesiz
bunda, düşünebilen bir topluluk için ayetler vardır. (Nahl Suresi,
10-11)

Suyun İlginç Bir Özelliği

Hepimizin de bildiği gibi su 1000 C sıcaklıkta kaynar ve 00 C sıcaklıkta
donar. Ancak, normal şartlarda suyun 1000 C değil, +1800 C kaynaması
gerekirdi. Neden mi?

Periyodik tabloda aynı gruptaki elementlerin özellikleri, hafif
elementten ağır elemente doğru düzenli olarak değişiklik gösterir. Bu
düzenlilik, özellikle hidrojen bileşiklerinde hakimdir. Periyodik
tabloda oksijenin bulunduğu grupta bulunan elementlerin bileşikleri
"hidrid" diye adlandırılır. Su, aslında "oksijen hidrid"dir. Bu gruptaki
diğer elementlerin hidridleri su molekülü ile aynı molekül yapısına
sahiptir.

Bu bileşiklerin kaynama noktaları kükürtten başlayıp daha ağır olanlara
doğru düzenli bir şekilde değişir; ancak umulmadık bir şekilde suyun
kaynama noktası bu dizinin dışına çıkar. Su (oksijen hidrid) olması
gerekenden 800 C daha aşağıda kaynar. Bir diğer şaşırtıcı durum da suyun
donma noktası ile ilgilidir: Yine periyodik sistemdeki düzene göre,
suyun -1000 C sıcaklıkta katılaşması gerekir. Ancak su bu kuralı bozar
ve olması gerekenden 1000 C yukarıda, yani 00 C de buz haline gelir. Bu
noktada; niçin hidridlerden başka biri değil de, sadece suyun (oksijen
hidrid) periyodik sistem kurallarına uymadığı sorusu akla gelmektedir.

Gerek fizik kuralları, gerek kimya kuralları ya da kural olarak
nitelendirdiğimiz ne varsa; insanların, evrendeki olağanüstü dengenin ve
yaratılışın detaylarını açıklama gayretinden başka şeyler değildirler.
Özellikle de 20. Yüzyılda yapılan tüm araştırmalar, evrendeki tüm
fiziksel dengelerin insan yaşamı için çok hassas bir biçimde
ayarlandığını göstermektedir. Araştırmalar evrende var olan tüm
fizik, kimya ve biyoloji kanunlarının, atmosferin, güneşin, atomların,
moleküllerin insanın yaşamı için tam olmaları gereken şekilde
düzenlendiklerini ortaya koymaktadır. Su da yukarıda saydığımız
maddelerde olduğu gibi, başka hiçbir sıvıyla kıyaslanamayacak kadar
yaşama uygundur ve dünyanın büyük bir bölümü, yaşam için tam gerekli
miktarda su ile doldurulmuştur. Tüm bunların bir tesadüf olmayacağı ve
ortada kusursuz bir düzenin, tasarımın olduğu apaçıktır.

Suyun insanı hayrete düşüren fiziksel ve kimyasal özellikleri, bu
sıvının insan yaşamı için özel olarak yaratıldığını göstermektedir.
Allah suyla insanlara hayat vermiş ve yaşamlarını devam ettirmeleri için
gereksinim duydukları her şeyi de suyla topraktan bitirmiştir. Allah
Kuran'da insanları bu konu üzerinde düşünmeye çağırır:

O, gökten su indirendir. Bununla her şeyin bitkisini bitirdik, ondan bir
yeşillik çıkardık, ondan birbiri üstüne bindirilmiş taneler türetiyoruz.
Ve hurma ağacının tomurcuğundan da yere sarkmış salkımlar, -birbirine
benzeyen ve benzemeyen- üzümlerden, zeytinden ve nardan bahçeler
(kılıyoruz.) Meyvesine, ürün verdiğinde ve olgunluğa eriştiğinde bir
bakıverin. Şüphesiz inanacak bir topluluk için bunda gerçekten ayetler
vardır. (Enam Suresi, 99)

Koruyucu Tavan: Ozon

Soluduğumuz hava, yani aşağı atmosfer büyük ölçüde oksijen gazından
oluşur. Burada oksijenden kastettiğimiz O<sub>2</sub> gazıdır. Yani
aşağı atmosferdeki oksijen molekülleri 2’şer atomdan oluşmuştur.
Ancak, oksijen molekülü bazen 3’er atomdan da (O<sub>3</sub>)
oluşabilmektedir. Bu durumda bu molekül artık oksijen değil "Ozon"
olarak isimlendirilir, zira bu iki gaz birbirlerinden çok farklıdırlar.

Hemen burada üzerinde durulması gereken bir nokta vardır: İki oksijen
atomu birleşince oksijen gazı oluşmaktadır da, niçin üç oksijen atomu
birleşince ozon gazı diye farklı bir gaz oluşmaktadır? Sonuçta iki de
olsa, üç de olsa birleşen oksijen atomu değil midir? O zaman, neden
ortaya iki farklı gaz çıkmaktadır? Bu soruyu cevaplamadan önce, bu iki
gazın ne yönden farklı olduklarını ele alıp, bundan sonra cevap vermek
daha yerinde olacaktır:

Oksijen gazı (O<sub>2</sub>) aşağı atmosferde bulunur ve solunum yoluyla
yeryüzündeki tüm canlılara hayat verir. Ozon gazı (O<sub>3</sub>) ise,
zehirli ve çok kötü kokulu bir gazdır. Atmosferin en üst tabakalarında
bulunur. Eğer, oksijen yerine ozon solumak zorunda olsak hiçbirimiz
yaşayamazdık.

Ozon, yukarı atmosferdedir; çünkü orada canlı yaşamı için çok hayati bir
fonksiyonu vardır. Atmosferin yaklaşık 20 km. yukarısında tüm dünyayı
bir kuşak gibi saran bir tabaka oluşturur. Böylece güneşten gelen kızıl
ötesi ışınları emerek, yeryüzüne tüm güçleriyle ulaşmalarını engeller.
Kızıl ötesi ışınlar çok yüksek enerjiye sahip oldukları için, eğer
yeryüzüne doğrudan ulaşırlarsa, yeryüzündeki her şey yanar ve dünyada
hayat var olamaz. İşte bu yüzden ozon tabakası atmosferde koruyucu bir
zırh görevi görmektedir.

Yeryüzündeki canlı hayatının var olabilmesi için tüm bu canlıların
solunum yapabilmeleri ve zararlı güneş ışınlardan korunabilmeleri
gerekmektedir. Ve bu sistemi oluşturan ancak ve ancak her atoma, her
moleküle hakim olan Allah’tır. Allah’ın izni olmaksızın, hiçbir güç bu
atomları oksijen ve ozon gazı molekülleri olarak farklı oranlarda bir
araya getiremezdi.

Tattığımız Ve Kokladığımız Moleküller

Tat ve koku duyuları, insanın dünyasını güzelleştiren algılardır. Bu
duyulardan alınan zevk çok eski çağlardan beri merak konusu olmuş ve
bunların aslında moleküler etkileşimler oldukları çok yakın zamanlarda
keşfedilmiştir.

"Tat" ve "koku" dediğimiz kavramlar, aslında birbirinden farklı
moleküllerin duyu organlarımızda yarattığı algılarından başka bir şey
değildir. Örneğin yiyeceklerin, içeceklerin, ya da çevremizde gördüğümüz
çeşitli meyve ve çiçek kokularının hepsi uçucu moleküllerden ibarettir.
Atomlar bir yandan canlı ve cansız maddeyi oluştururken, diğer taraftan
da maddeye lezzet ve güzellik katmaktadırlar. Peki ama bu nasıl
gerçekleşmektedir?

Vanilya kokusu, gül kokusu gibi uçucu moleküller, burnun epitelyum adı
verilen bölgesindeki titrek tüylerinde bulunan alıcılara gelirler ve bu
alıcılarla etkileşime girerler. Bu etkileşim beynimizde koku olarak
algılanır. 2-3 cm<sup>2</sup>’lik bir koku alma zarıyla kaplı burun
boşluğumuzda şu ana kadar yedi tip farklı alıcı tespit edilebilmiştir.
Bu alıcılardan her birine temel bir koku denk düşer. Aynı şekilde insan
dilinin ön tarafında da dört farklı tip kimyasal alıcı vardır. Bunlar da
tuzlu, şekerli, ekşi ve acı tatlarına karşılık gelir. İşte tüm duyu
organlarımızın alıcılarına gelen bu moleküller beynimiz tarafından
kimyasal sinyaller olarak algılanır.

Günümüzde tat ve kokunun nasıl algılandığı, nasıl oluştuğu konusu
anlaşılabilmiştir, ama bilim adamları neden bazı maddelerin çok, bazı
maddelerin az koktuğu, neden bazılarının tatlarının hoş ve bazılarının
da kötü olduğu konusunda bir görüş birliğine varamamışlardır.

Bir düşünelim. Hiçbir kokunun, hiçbir lezzetin var olmadığı bir dünyada
da yaşıyor olabilirdik. Oysa ki kahverengi ve sadece kendine has bir
kokusu olan topraktan yüzlerce çeşit, hoş kokulu ve lezzetli meyve,
sebze ve binlerce renk, biçim ve kokuda çiçek çıkmaktadır. Lezzet ve
koku kavramını bilmediğimiz için de, bu algılara sahip olmayı istemek
aklımıza bile gelmezdi. O zaman bu atomlar bir yandan maddeyi oluşturmak
için olağanüstü bir şekilde bir araya gelirlerken, neden ayrıca tat ve
koku oluşturmak üzere de bir araya gelirler? Tat ve kokunun var olması
insanlar için temel bir ihtiyaç değildir. Ama muhteşem bir sanatın ürünü
olarak dünyamıza apayrı bir lezzet katmaktadırlar.

Diğer canlılarla bir karşılaştırma yaparsak, kimi canlılar sadece ot,
kimileri de daha farklı maddeler yer. Şüphesiz ki bunların ne hoş
kokuları, ne de hoş lezzetleri vardır, zaten olsa bile şuura sahip
olmayan bu canlılar için lezzetin bir önemi yoktur. Bizler de gayet
tabii, onlar gibi tek çeşit gıda ile beslenebilirdik. Ömrünüzün sonuna
kadar sadece tek bir çeşit yemek yeseydiniz ve yalnızca su içseydiniz
hayatınız ne kadar sıradan ve lezzetsiz olurdu değil mi? Bu açıdan tat
ve koku da diğer tüm nimetler gibi, sonsuz lütuf ve ikram sahibi
Allah'ın insana karşılıksız sunduğu güzelliklerdendir. Yalnızca bu iki
algının var olmaması dahi insanın hayatını büyük ölçüde tatsızlaştırmaya
yeterdi. Kendisine verilen tüm bu nimetlere karşılık, insana düşen
kuşkusuz kendisini her yönden kuşatmış böyle sonsuz bir ikram
karşısında Allah’ın dilediği gibi bir kul olmaya çalışmaktır. Böyle
bir tutum karşısında Rabbimiz kendisine, bu dünyada yalnızca birer
örneğini sunduğu nimetlerin çok daha üstünlerini sınırsız bir biçimde
barındıran ebedi bir hayatı vaat etmektedir. Aksine nankörlük,
umursuzluk yapılarak gaflet içinde geçirilen bir yaşamın karşılığı ise
şüphesiz yine adaletli bir karşılık olacaktır:

Rabbiniz şöyle buyurmuştu:’Andolsun, eğer şükrederseniz gerçekten size
arttırırım ve andolsun, eğer nankörlük ederseniz, şüphesiz, Benim azabım
pek şiddetlidir. (İbrahim Suresi, 7)

Maddeyi Nasıl Algılıyoruz?

Buraya kadar okuduklarımız, madde adını verdiğimiz şeyin hiç de
zannettiğimiz gibi belirli bir renge, kokuya, şekle sahip bir bütün
olmadığını ortaya koydu. Madde sandığımız şey, yani kendi bedenimiz,
odamız, evimiz, hatta dünya ve tüm evren gerçekte bir enerji yumağından
başka birşey değildir. O zaman, çevremizdeki bunca şeyi gözle görünür ve
elle tutulur kılan nedir?

Çevremizdekileri madde olarak algılamamızın sebebi, atomların
yörüngelerindeki elektronların fotonlarla çarpışmaları, atomların
birbirlerini itmeleri veya çekmeleridir.

Şu anda elinizde tuttuğunuzu sandığınız kitaba aslında dokunmuyorsunuz
bile... Gerçekte, elinizin atomları kitabın atomlarını itmekte ve bu
itmenin şiddetine göre de dokunma hissiniz gerçekleşmektedir. Çünkü
atomların yapısından bahsedilirken de belirtildiği gibi atomlar
birbirlerine en fazla bir atomun çapı kadar yaklaşabilirler. Üstelik
birbirlerine bu kadar yaklaşabilen atomlar da ancak birbirleriyle
reaksiyona giren atomlardır. Şu halde, aynı maddenin atomları bile
birbirlerine kesinlikle dokunamazlarken bizler elimizle tuttuğumuz,
sıktığımız veya tutup havaya kaldırdığımız maddeye asla dokunamayız.
Kaldı ki, elimizdeki maddeye maksimum yaklaşmamız mümkün olsaydı bile, o
zaman da bu maddeyle kimyasal reaksiyona girerdik. Böyle bir durumda ise
insan veya başka bir canlının bir saniye bile varlığını sürdürmesi söz
konusu olamazdı. Canlı ayak bastığı, oturduğu veya dayandığı madde ile
hemen kimyasal reaksiyona girer ve garip bir varlık haline dönüşürdü.

Bu durumda ortaya çıkan manzara son derece düşündürücüdür: Gerçekte, %
99.95’i boş olan ve neredeyse sadece enerjiden ibaret atomlardan oluşan
bir dünyada yaşıyoruz.<sup>38</sup> "Dokunuyoruz ve tutuyoruz" dediğimiz
şeylere de aslında hiçbir zaman dokunamıyoruz. Peki ya gördüğümüz,
duyduğumuz veya kokladığımız maddeyi ne derece algılıyoruz? Bu
maddeler, gerçekte gördüğümüz, duyduğumuz gibi midir? Kesinlikle
hayır... Elektronlardan ve moleküllerden bahsederken bu konuyu ele
almıştık. Burada tekrar hatırlayacak olursak; var dediğimiz ve
gördüğümüz maddeyi aslında doğrudan görmemiz asla mümkün değildir.
Çünkü görüyoruz dediğimiz olay aslında Güneş'ten veya başka bir ışık
kaynağından gelen ışık taneciklerinin (fotonlarının) maddeye çarpması,
bu maddenin gelen ışığın bir kısmını soğurması ve kalanını dışarı
vermesi sonucunda maddeden yansıyarak gözümüze çarpan fotonların,
beynimizde oluşturduğu birtakım görüntülerdir. Yani gördüğümüz madde
ancak bizim gözümüze yansıyan fotonların taşıdığı bilgiden ibarettir.
Peki bu bilgiler maddeyle ilgili bilginin ne kadarını bize yansıtır?
Dışarıda var olan maddelerin gerçek halinin bize tam olarak
yansıtıldığına dair elimizde hiçbir kanıtımız yoktur.

4\. BÖLÜM  
CANLANAN ATOMLAR

Buraya kadar maddenin nasıl yokluktan var olduğundan ve atomlardan
bahsettik. Ve dedik ki, atomlar canlı-cansız her şeyin yapı taşıdır.
Ancak şunu önemle belirtmek gerekir ki, atomlar cansız varlıkların
yanısıra canlı varlıkların da yapı taşlarıdır. Atomlar cansız
parçacıklar oldukları için canlı maddenin yapıtaşı olmaları kuşkusuz
son derece hayret vericidir. Bu durum aynı zamanda evrimci bilim
adamlarının da hiçbir şekilde açıklayamadıkları bir konudur.

Nasıl ki bir araya gelen taş parçalarının canlı varlıkları oluşturması
düşünülemezse, aynı şekilde cansız atomların da bir araya gelerek,
kendi kendilerine canlı varlıkları oluşturmaları düşünülemez. Bir taş
parçasıyla bir kelebeği gözünüzde canlandırın. Biri cansız diğeri
canlıdır. Ancak temeline indiğinizde aslında her ikisi de aynı atom
altı parçacıklardan oluşmaktadırlar.

Cansız maddenin canlı maddeye kendi kendisine dönüşemeyeceği ile ilgili
şöyle bir örnek daha açıklayıcı olabilir: Alüminyum uçabilir mi? Hayır,
peki eğer alüminyumu, plastik madde ve benzinle karıştırırsak uçabilir
mi? Tabii ki yine uçamaz. Eğer bu maddeleri bir uçağı oluşturacak
şekilde bir araya getirirseniz o zaman uçabilirler. O halde uçağın
uçmasını sağlayan nedir? Kanatlar mı? Motor mu? Pilot mu? Hayır,
bunların hiçbiri tek başına uçamazlar. Aslında, uçak hiçbir uçma
özelliği olmayan parçaların, özel bir tasarımla bir araya
getirilmeleriyle oluşmuştur. Uçma özelliği ne alüminyumdan, ne
plastikten, ne de benzinden gelir. Bu maddelerin özellikleri önemlidir,
ancak uçma özelliği bu maddelerin çok özel bir tasarımla bir araya
getirilmeleriyle kazanılabilir. Canlı sistemler de aynı bu şekildedir.
Bir canlı hücresi de cansız atomların çok özel bir tasarımla bir araya
getirilmesiyle oluşmuştur. Canlı hücrelerinin büyüme, çoğalma ve benzeri
özellikleri, moleküllerinin niteliğinin değil mükemmel bir tasarımın
sonucudur. Bu noktada gördüğümüz tasarım, Allah’ın ölüden diriyi
yaratmasından başka bir şey değildir:

"Taneyi ve çekirdeği yaran şüphesiz Allah'tır. O, diriyi ölüden çıkarır,
ölüyü de diriden çıkarır. İşte Allah budur. Öyleyse nasıl oluyor da
çevriliyorsunuz?" (Enam Suresi, 95)

Cansız bir maddeyi canlı bir varlığa ancak üstün güç ve akıl sahibi
Allah dönüştürebilir, yani bir canlı ancak yaratılabilir. Canlı
sistemler öylesine kompleks yapılara sahiptirler ki, bugün ulaşılan
teknolojik imkanlara rağmen daha nasıl işledikleri bile tam olarak
anlaşılamamıştır.

Fakat 20. yüzyılda baş döndürücü bir hızla gelişen teknolojiyle birlikte
olağanüstü ilerlemeler kaydeden bilimin sayesinde anlaşılan bir gerçek
vardır. Canlılar son derece kompleks yapılara sahiptir. 19. yüzyılın
ortalarında Evrim Teorisi ortaya atıldığında, ilkel mikroskoplarla
yürütülen bilimsel araştırmalar hücrenin sadece basit bir lekeden
ibaret olduğu izlenimini oluşturmuştu. 20. yüzyılda ise gelişmiş
teknolojik aletler, elektron mikroskopları altında yapılan gözlem ve
araştırmalar canlıların yapı taşı olan hücrenin ancak mükemmel bir
tasarım sonucunda oluşabilecek, son derece kompleks bir yapıya sahip
olduğunu ortaya çıkarmıştır. En önemlisi de bu araştırmalar, canlılığın
cansız maddeden kendi kendine oluşabilmesinin kesinlikle imkansız
olduğunu göstermiştir. Canlılığın kaynağı sadece canlılıktır. Bu gerçek
deneysel olarak da ispatlanmıştır. <sup>39</sup> İşte bu, evrimcilerin
kesinlikle içinden çıkamadıkları bir sorundur. Bu yüzden büyük çıkmaz
içindeki ünlü evrimci bilim adamları bilimsel deliller sunmak yerine
göz boyamaya yönelik masallar anlatırlar. Maddenin kendi şuuru,
yeteneği, iradesi olduğunu öne süren son derece akıl ve bilim dışı
iddialar öne sürerler. Ama bu saçma masallara kendileri de inanmazlar ve
cevaplanması gereken ana soruların bilimsel olarak cevaplanamadığını
itiraf etmek zorunda kalırlar:

"Yaşamın başlamasından önce yerküremizin çorak ve ıssız olduğu bir dönem
vardı. Şimdi yeryüzünde hayat kaynaşıyor. Bu nasıl oldu acaba? Hayatın
bulunmadığı durumda karbon temeline dayalı organik moleküller nasıl
oluştu? İlk canlı varlıklar nasıl gün yüzü gördüler? Yaşam nasıl bir
evrim gösterdi de, günümüzün insanları gibi yapılan ayrıntılarla
bezenmiş ve karmaşık varlıklar ortaya çıktı? Kendi kökenlerini
araştıracak yetenekte yaratıklara nasıl ulaşıldı?"<sup>40</sup>

"Şu anda evrim teorisinin çözülememiş esrarı, maddenin kaynağının ne
olduğu, nasıl evrimleştiği, evrende ve dünyadaki şu anki formunu niçin
kazandığı ve niçin kendi kendisini kompleks canlı molekül gruplarına
çevirebildiğidir."<sup>41</sup>

Yukarıdaki evrimci bilim adamının da itiraf ettiği gibi evrim teorisinin
temel amacı, temel ilkesi canlıları Allah’ın yarattığını reddetmektir.
Ancak, evrenin her noktasında yaratılış gerçeği son derece açık bir
şekilde görülmesine ve her bir detayın asla tesadüflerle oluşamayacak
mükemmellikte bir tasarımın ürünü olduğu ortaya çıkmasına rağmen,
evrimciler bu gerçeğe gözlerini kapadıkları için adeta bir kısır döngü
içinde dönüp durmaktadırlar.

Günümüzün en bilinen evrim teorisi savunucularından ünlü bilim adamı
Richard Dawkins ise aşağıdaki sözleriyle istatiksel olarak amaçsız
tesadüflerin her şeyi oluşturduğu inancının yanlış olduğunu ve bu
imkansızlığın tek alternatifinin doğaüstü bir güç olduğunu itiraf
etmektedir:

"Bir şeyin gerçekleşmesindeki olasılık istatistiki olarak azaldıkça,
onun tesadüf eseri olamayacağına dair inancımız o kadar artar: Bu
durumda eğer şans yoksa, buna tek alternatif "akıllı bir tasarımcı"nın
varlığıdır."<sup>42</sup>

Fakat bu gerçeğe inanmaktansa evrimci bilim adamları ölü maddenin
yeteneklerinden, cansız maddenin kendisini canlı varlıklara
dönüştürdüğünden bahsetmeyi tercih ederler. Ancak bu bilim
adamları gerçeği görmezden gelirken farkında olmadan kendilerini gülünç
duruma düşürmektedirler. Kaldı ki cansız maddenin, yani atomların
yetenekli olduklarını, bu yeteneklerini kullanarak kendilerini canlı
sistemlere dönüştürdüklerini iddia etmenin akılcılık ile en ufak bir
ilgisi yoktur.

Bu akıl dışı masalların ne derece gerçekçi olduğuna şimdi anlatacağımız
örneği okuduktan sonra siz kendiniz karar vereceksiniz. Bakın
evrimcilerin cansız ve şuursuz atomları canlı maddelere ve en önemlisi
de yüksek bir şuur ve zeka sahibi insanlara dönüştürme senaryosu
nasıldır:

Büyük Patlama'nın ardından her nasılsa içlerinde çok hassas dengede
kuvvetler bulunan atomlar kendi kendilerini var etmişlerdir. Tüm evreni
oluşturacak sayıdaki atomun bir kısmı uzaydaki yıldızları, gezegenleri
oluştururken bir kısmı da dünyayı oluşturmuştur. Dünyayı oluşturan
atomlardan bir kısmı ilk başta taşı toprağı oluştururken daha sonra
birdenbire canlıları oluşturmaya karar vermişlerdir\! Bu atomlar
öncelikle çok kompleks bir yapısı olan hücrelere dönüşmüşler sonra da
oluşturdukları hücreleri ikiye bölerek çoğaltmışlar, sonra da konuşmaya,
duymaya başlamışlardır. Ardından bu atomlar üniversite profesörlerine
dönüşerek elektron mikroskopları altında kendilerini inceleyip
tesadüfen meydana geldiklerini iddia etmişlerdir. Bir kısım atomlar bir
araya gelerek köprüler, gökdelenler inşa eden mühendisleri, bir kısmı
bir araya gelerek uyduları, uzay araçlarını, uçakları imal etmişler, bir
kısmı da fizik, kimya, biyoloji alanlarında uzmanlaşmışlardır. Karbon,
magnezyum, fosfor, potasyum, demir gibi atomlar bir araya gelerek
kapkara bir kütle oluşturacaklarına olağanüstü komplekslikte ve sırları
hala tam olarak keşfedilememiş olan mükemmel beyinleri oluşturmuşlardır.
Bu beyinler hiçbir teknoloji ile ulaşılamamış mükemmel netlikte 3
boyutlu görüntüler görmeye başlamışlardır. Atomların bir kısmı
komedyenleri oluşturmuş ve de komedyenlerin yaptıkları esprilere
gülmüşlerdir. Yine atomların bir kısmı müzik bestelemiş ve müziği
dinleyerek zevk almışlardır...

Bu hikayeyi daha uzatmak elbette mümkündür ama böyle bir şeyin asla
gerçekleşemeyeceğini göstermek için şöyle bir deney düzenleyelim,
evrimcilerin savundukları, ama yüksek sesle dile getiremedikleri iddiayı
onlar adına **"Darwin Formülü"** adıyla inceleyelim:

Evrimciler, çok sayıda büyük varilin içine canlılığın yapısında bulunan
fosfor, azot, karbon, oksijen, demir, magnezyum gibi elementlerden bol
miktarda koysunlar. Hatta normal şartlarda bulunmayan ancak bu karışımın
içinde bulunmasını gerekli gördükleri malzemeleri de bu varillere
eklesinler. Karışımların içine, istedikleri kadar amino asit,
istedikleri kadar da (bir tekinin bile rastlantısal oluşma ihtimali
10<sup>-950</sup> olan) protein doldursunlar. Bu karışımlara istedikleri
oranda ısı ve nem versinler. Bunları istedikleri gelişmiş cihazlarla
karıştırsınlar. Varillerin başına da dünyanın önde gelen bilim
adamlarını koysunlar. Bu uzmanlar babadan oğula, kuşaktan kuşağa
aktararak nöbetleşe milyarlarca, hatta trilyonlarca sene sürekli
varillerin başında beklesinler. Bir canlının oluşması için hangi
şartların var olması gerektiğine inanılıyorsa hepsini kullanmak
serbest olsun. Ancak, ne yaparlarsa yapsınlar o varillerden kesinlikle
bir canlı çıkartamazlar. Zürafaları, aslanları, arıları, kanaryaları,
bülbülleri, papağanları, atları, yunusları, gülleri, orkideleri,
zambakları, karanfilleri, muzları, portakalları, elmaları, hurmaları,
domatesleri, kavunları, karpuzları, incirleri, zeytinleri, üzümleri,
şeftalileri, tavus kuşlarını, sülünleri, renk renk kelebekleri ve
bunlar gibi milyonlarca canlı türünden hiçbirini oluşturamazlar. Değil
burada birkaçını saydığımız bu canlı varlıkları, bunların tek bir
hücresini bile elde edemezler.

**Madde, ancak Allah'ın üstün yaratmasıyla hayat bulur.** Bunun aksini
iddia eden evrim teorisi ise, akla tamamen aykırı bir safsatadır.
Evrimcilerin ortaya attığı iddialar üzerinde biraz bile düşünmek,
üstteki örnekte olduğu gibi, bu gerçeği açıkça gösterir.

Şimdi bir de şuursuz atomların kendi kendilerine hayatın temel taşı olan
DNA molekülünü ve proteinleri oluşturup-oluşturamayacaklarına bir
bakalım.

DNA’nın Kompleks Yapısı

DNA (deoksiribonükleik asit), hücre çekirdeğinde bulunan, vücudun tüm
parçalarının, vücudun her türlü özelliğinin bilgisini taşıyan şifreleri
içerir. Şifre o kadar komplekstir ki, bilim adamları bu şifreyi ancak
1953’lü yıllardan sonra biraz olsun çözebilmeyi başarmışlardır. DNA bir
yandan ait olduğu canlıya dair tüm bilgileri içerirken diğer yandan da
kendi kendisini aynen kopya ederek çoğalabilmektedir. Sadece atomların
bir araya gelmeleri yani molekülleri oluşturmaları ile oluşan bir
molekülün nasıl bilgi taşıdığı ve nasıl kendi kendisini kopyalayarak
çoğaldığı da cevaplanamayan sorulardan biridir.

Proteinler ise hem canlıların yapı taşıdır hem de organizmanın pek çok
hayati fonksiyonunda kilit rol oynar. Örneğin bir hemoglobin proteini
vücudumuzun her yerine oksijen taşır, antikor proteinleri vücuda giren
mikropları etkisiz hale getirir, enzim proteinleri yediğimiz yemekleri
enerji verecek maddeler haline gelecek biçimde sindirmemizi sağlar...
DNA’mızda yaklaşık 50 bin farklı tipte protein yapılabilmesini sağlayan
tarifler bulunur. Görüldüğü gibi proteinler bir canlının varlığını
sürdürebilmesi için son derece hayati öneme sahiptir ve bu
proteinlerden tek bir tanesinin bile eksikliğinde canlının varlığını
sürdürmesi mümkün olmaz. Her biri dev moleküller olan DNA ve
proteinlerin kendi kendilerine, tesadüfler sonucu oluşmaları bilimsel
olarak imkansızdır.

DNA özel bir dizilimden oluşan bir nükleotidler serisidir; bir protein
ise yine özel dizilimlere sahip olan aminoasitler serisidir. Her şeyden
önce ne DNA moleküllerinin ne de binlerce çeşitteki protein molekülünün
tesadüfler sonucu canlılık için hayati olan uygun dizilimleri elde
edebilmesi matematiksel olarak mümkün değildir. Olasılık hesapları en
basit bir protein moleküllerinin dahi tesadüfler sonucu doğru dizilimi
yakalamasının "0" ihtimal olduğunu ortaya koymaktadır (bkz. Evrim
Aldatmacası, Harun Yahya). Bu matematiksel imkansızlığın yanı sıra bu
moleküllerin tesadüfen oluşmasında önemli bir de kimyasal engel vardır:
Eğer DNA ve proteinler arasındaki ilişki zaman, tesadüf ve doğal
süreçler sonucunda gelişmiş olsaydı, DNA ve proteinler birbirleriyle
kontrolsüz olarak reaksiyona girme eğiliminde olurlardı. Çünkü asit ve
bazların birbirleriyle reaksiyona girme eğilimleri çok yüksektir. Böyle
bir durumda da, tesadüfler rol oynayacak olsaydı DNA ve proteinler
bugünkü canlı varlıkları oluşturmak yerine, doğal reaksiyonlara girerek
şeker-asit, amino fosforik asit gibi farklı moleküller oluştururlardı.

Kimyasal yapıları kolayca tepkimeye girmeye müsait olan DNA ve
proteinlerin, zamanla, tesadüfen canlı hayatını oluşturabilmeleri mümkün
müdür? Hayır, kesinlikle mümkün değildir. Problem şudur: DNA ve
proteinlerin muhtemel olarak girebileceği tüm kimyasal reaksiyonlar,
canlı yaşamının oluşmasına izin vermeyen YANLIŞ reaksiyonlardır. Eğer
zamana ve şansa kalsaydı, DNA ve proteinler canlı yaşamı oluşturmak
şöyle dursun, canlı yaşamını yok edecek şekilde reaksiyona
girerlerdi.<sup>43</sup>

Görüldüğü gibi hiçbir şekilde tesadüfen oluşması mümkün olmayan DNA ve
proteinlerin var olduktan sonra da canlılığı oluşturmak üzere başıboş
olmaları kesinlikle mümkün değildir. Günümüzün ünlü düşünürlerinden Jean
Guitton da "Tanrı ve Bilim" isimli kitabında bu imkansızlığı vurgulamış,
canlılığın oluşmasının kesinlikle tesadüfler sonucu oluşamayacağını
belirtmiştir:

"Hangi ‘rastlantı’ sonucu bazı atomlar birbirlerine yaklaşıp amino
asitlerin ilk moleküllerini oluşturdular? Yine hangi rastlantıyla bu
moleküller bir araya toplanıp DNA denilen bu son derecede kompleks
yapıyı kurdular? Biyoloji bilgini François Jacob gibi ben de şu basit
soruyu soruyorum: ilk canlı hücrenin doğmasını sağlayacak ilk mesajı
veren ilk DNA molekülünün planlarını kim hazırladı?

Eğer işe rastlantıyı sokan varsayımlarla yetinilirse bu sorular -ve daha
birçoğu-, yanıtsız kalıyor; bunun için, birkaç yıldan bu yana biyoloji
bilginlerinin düşünceleri değişmeye başladı. Tepedeki araştırmacılar
Darwin yasalarını artık düşünmeden, ezbere anlatmakla yetinmiyor,
çoğunlukla şaşırtıcı yeni kuramlar ortaya atıyorlar. Bunlar, açıkça
maddeden üstün, düzenleyici bir ilkenin işin içine karıştığına dayanan
kuramlar." <sup>44</sup>

Jean Guitton’un da belirttiği gibi 20. yüzyılda yapılan araştırmalar ve
bilimsel keşifler ışığında bilim öyle bir noktaya varmıştır ki;
Darwin’in evrim teorisinin hiçbir geçerliliğinin olmadığı artık kesin
bir bilimsel gerçektir. Bu bilimsel gerçekten Amerikalı biyolog Michael
Behe ünlü "Darwin’in Kara Kutusu" kitabında şöyle bahsetmektedir:

"Bilim, yaşamın kimyasının nasıl şekillendiğini anlayabilmek için
oldukça büyük atılımlar yapmıştır. Fakat biyolojik sistemlerin
moleküler seviyedeki hassas düzeni ve kompleksliği, bunların
kökenlerinin açıklanması konusunda bilimi felce uğratmıştır. Bu nedenle
kompleks biyomoleküler sistemlerden herhangi birinin başlangıcı hakkında
bir araştırma girişimi olmamıştır. Pek çok bilim adamı kendilerine
fazlaca güvenerek, açıklamaların çoktan ellerinde olduğunu öne
sürmüştür. Veya çok yakında bu açıklamalara ulaşacaklarını
söylemişler fakat profesyonel bilim literatüründe iddialarına bir
destek bulamamışlardır. Daha önemlisi, sistemlerin kendi yapıları
incelendiğinde, yaşam mekanizmalarının Darwinci bir yaklaşımla asla
açıklanamayacağı ortadadır." <sup>45</sup>

Nasıl ki tüm evren yokluktan yaratıldıysa, canlı varlıklar da yoktan
yaratılmıştır. Nasıl ki hiçbir şey yokken, tesadüfen var olamazsa, aynı
şekilde ölü maddeler de tesadüfen birleşerek canlı varlıkları
oluşturamazlar. Ancak ve ancak sonsuz kudret, sonsuz akıl ve sonsuz
ilim sahibi Allah’ın gücü bunları gerçekleştirmeye kadirdir:

"Gerçekten sizin Rabbiniz, altı günde gökleri ve yeri yaratan, sonra
arşa istiva eden Allah'tır. Gündüzü, durmaksızın kendisini kovalayan
geceyle örten, güneşe, aya ve yıldızlara Kendi buyruğuyla baş
eğdirendir. Haberiniz olsun, yaratmak da, emir de (yalnızca) O'nundur.
Alemlerin Rabbi olan Allah ne yücedir." (Araf Suresi, 54)

5\. BÖLÜM  
ATOMUN GÜCÜ

Bütün evrenin, canlı-cansız her şeyin yapı taşı olan atomların, nasıl
olağanüstü bir şekilde maddeyi oluşturduğunu artık biliyoruz. Son derece
küçük olan bu parçacıklar, buraya kadar da görüldüğü gibi, kendi
içlerinde mükemmel bir organizasyona sahiptirler. Ancak atomdaki
mucizevi yön bu kadarla kalmaz; atom aynı zamanda içinde çok muazzam bir
enerjiyi de barındırır.

Atomun içinde saklı olan güç, bir yandan insanlığa hizmet ederken, diğer
yandan da insanlık için çok büyük bir tehlike oluşturmaktadır. Öyle ki
bu gücün kötüye kullanımıyla, 2. Dünya Savaşı sırasında Hiroşima ve
Nagasaki’de onbinlerce insan birkaç saniye gibi çok kısa bir süre içinde
hayatlarını kaybettiler. Yakın geçmişte de, Rusya'daki Çernobil Nükleer
Santrali'nde meydana gelen bir kaza çok sayıda insanın ölmesine ya da
sakat kalmasına yol açmıştı.

Atomun gücünün Hiroşima, Nagasaki ve Çernobil’de yol açtığı felaketlerle
ilgili detaylı bilgi vermeden önce, atomdaki bu gücün ne olduğundan ve
nasıl ortaya çıktığından kısaca bahsedelim.

Çekirdekte Saklı Güç

Evrendeki temel kuvvetler bölümünde atom çekirdeğinin içindeki
protonları ve nötronları birarada tutan kuvvetin, "Güçlü Nükleer
Kuvvet" olduğunu ifade etmiştik. İşte nükleer enerji denilen muazzam
güç, çekirdekteki bu kuvvetin serbest bırakılmasıyla ortaya çıkar. Bu
enerjinin büyüklüğü elementin cinsine göre değişir. Çünkü, her elementin
çekirdeğindeki proton ve nötron sayıları farklıdır. Çekirdek büyüdükçe
nötron-proton sayıları ile bunları birarada tutan kuvvetin büyüklüğü de
artar. Büyük bir çekirdekte, protonların ve nötronların birlikteliğini
sağlayan bu kuvveti serbest bırakmak son derece zordur. Parçacıklar,
birbirlerinden ayrıldıkça, tıpkı bir yay gibi, daha büyük bir kuvvetle
bir araya gelmeye çalışırlar.

Bu kuvveti ayrıntıları ile incelemeden önce, özellikle üzerinde
durulması gereken bir konu vardır: Bu kadar küçük bir yere nasıl olup
da bu kadar büyük bir kuvvet sığmaktadır. Bu öyle bir kuvvettir ki
binlerce insanın yıllarca yaptığı araştırmalar sonucunda bulunmuştur.
Üzerinde bir oynama yapılmadığı zaman kimseye bir zararı yoktur, ama
insan müdahalesiyle milyonları öldüren bir güç haline gelebilmektedir.

Atomun çekirdeğinde bulunan ve milyonlarca kişinin hayatını tehlikeye
sokabilecek olan bu olağanüstü kuvveti, "fisyon" (nükleer parçalanma) ve
"füzyon" (nükleer kaynaşma) tepkimeleri diye adlandırılan iki teknik
işlem açığa çıkarmaktadır. Fisyon adıyla bilinen reaksiyon atom
çekirdeğinin bölünmesi, füzyon isimli reaksiyon ise iki çekirdeğin
büyük bir güçle bir araya getirilip birleştirilmesi olayıdır. Her iki
reaksiyonda da çok fazla miktarda enerji açığa çıkmaktadır.

Nükleer Parçalanma (Fisyon)

Fisyon adı verilen tepkime, evrendeki en kuvvetli güç olan "Güçlü
Nükleer Kuvvet" ile bir arada tutulan atom çekirdeğinin
parçalanmasıdır. Fisyon tepkimesi deneylerinde kullanılan ana madde
"uranyum"dur. Çünkü uranyum atomu en ağır atomlardan biridir, bir diğer
deyişle çekirdeğinde çok yüksek sayıda proton ve nötron bulunur.

Fisyon deneylerinde bilim adamları uranyum çekirdeğine, büyük bir hızla
nötron göndermişler ve bunun sonunda çok ilginç bir durumla karşı
karşıya kalmışlardır. Nötron uranyum çekirdeği tarafından
soğurulduktan (yutulduktan) sonra, uranyum çekirdeği çok kararsız
duruma gelmiştir. Burada çekirdeğin "kararsız" olması demek, çekirdek
içindeki proton ve nötron sayıları arasında fark oluşması ve bu nedenle
çekirdekte bir dengesizliğin meydana gelmesi demektir. Bu durumda
çekirdek, meydana gelen dengesizliği gidermek için belli miktarda
enerji yayarak parçalara bölünmeye başlar. Ortaya çıkan enerjinin
etkisiyle de çekirdek, büyük bir hızla içinde barındırdığı parçaları
fırlatmaya başlar.

Deneylerden elde edilen bu sonuçlardan sonra "reaktör" adı verilen özel
ortamlarda, nötronlar hızlandırılarak uranyum üzerine gönderilir.
Yalnız, nötronlar uranyum üzerine gelişigüzel değil, çok ince hesaplar
yapılarak gönderilmektedir. Çünkü, uranyum atomunun üzerine gönderilen
herhangi bir nötronun uranyuma hemen ve istenilen noktadan isabet etmesi
gerekmektedir. Bu yüzden bu deneyler belli bir olasılık göz önünde
bulundurularak gerçekleştirilmektedir. Ne kadar büyük bir uranyum
kütlesi kullanılacağı, uranyum üzerine ne kadarlık bir nötron demeti
gönderileceği, nötronların uranyum kütlesini hangi hızla ve ne kadar
süre bombardıman edeceği çok detaylı olarak hesaplanmaktadır.

Tüm bu hesaplar yapıldıktan ve uygun ortam hazırlandıktan sonra, hareket
eden nötron, uranyum kütlesindeki atomların çekirdeklerine isabet edecek
şekilde bombardıman edilir ve bu kütledeki atomlardan en azından birinin
çekirdeğinin iki parçaya bölünmesi yeterlidir. Bu bölünmede çekirdeğin
kütlesinden ortalama iki ya da üç nötron açığa çıkar. Açığa çıkan bu
nötronlar kütlenin içindeki diğer uranyum çekirdeklerine çarparak
zincirleme reaksiyon başlatırlar. Her yeni bölünen çekirdek de ilk
baştaki uranyum çekirdeği gibi davranır. Böylece zincirleme çekirdek
bölünmeleri gerçekleşir. Bu zincirleme hareketler sonucu çok sayıda
uranyum çekirdeği parçalandığı için ortaya olağanüstü büyüklükte bir
enerji çıkar.

İşte, onbinlerce insanın ölümüne yol açan Hiroşima ve Nagasaki
felaketlerine, bu çekirdek bölünmeleri sebep olmuştur. 2. Dünya Savaşı
sırasında, 1945 yılında Amerika’nın Hiroşima’ya attığı atom bombasında
patlama anında ve hemen sonrasında yaklaşık 100.000 kişi ölmüştür.
Hiroşima felaketinden 3 gün sonra yine Amerika’nın Nagasaki’ye attığı
bir diğer atom bombası yüzünden patlama anında yaklaşık 40.000 kişi
hayatını kaybetmiştir. Çekirdekten çıkan güç bir yandan insanların
ölümüne sebep olurken, diğer yandan çok büyük bir yerleşim alanı
harap olmuş, kalan bölge halkında radyasyon nedeniyle nesiller boyu
düzeltilemeyecek genetik ve fizyolojik bozulmalar meydan gelmiştir.

Peki dünyamız, tüm atmosfer, bizler de dahil olmak üzere canlı-cansız
her şey atomlardan oluşmuşken, atomların bu tip nükleer tepkimelere
girmelerini, her an ve her yerde yaşanabilecek Hiroşima ve Nagasaki gibi
olayları ne engellemektedir?

Nötronlar öyle yaratılmışlardır ki, doğada serbest halde -bir çekirdeğe
bağlı olmadan- dolaştıklarında "beta bozunumu" diye adlandırılan bir
bozulmaya uğrarlar. Bu bozulma yüzünden doğada serbest nötrona
rastlanmaz. Bu sebeple nükleer tepkimeye girecek nötronlar yapay
yollarla elde edilir.

İşte bu noktada ortaya çıkan, tüm evrenin Yaratıcısı olan Allah'ın her
şeyi ince bir hesapla var etmiş olduğudur. Allah, atomu içindeki bu
muazzam güç ile beraber yaratmıştır ve bu gücü de olağanüstü bir şekilde
kontrol altında tutmaktadır.

Nükleer kaynaşma (Füzyon)

Nükleer kaynaşma (füzyon), parçalanmanın tersine çok hafif iki çekirdeği
birleştirerek daha ağır bir çekirdek oluşturmak ve bu şekilde açığa
çıkan bağ enerjisini kullanmaktır. Ama bunu denetim altında oluşturmak
oldukça zor bir iştir. Çünkü çekirdekler pozitif elektrik yükü taşır ve
birbirlerine yaklaştırmak istenildiğinde çok şiddetli bir şekilde
birbirlerini iterler. Bunların kaynaşmasını sağlamak için aralarındaki
itme kuvvetini yenebilecek büyüklükte bir kuvvetin kullanılması
gerekmektedir. Gereken bu kinetik enerji (hareket enerjisi), 20-30
milyon derecelik bir sıcaklığa eşdeğerdir.<sup>46</sup>

Bu olağanüstü yüksek bir derecedir. Araştırmacılar senelerdir,
tükettiğinden daha fazla güç üreten sabit bir füzyon üretmek için
çalışmalarına rağmen, bugüne kadar başarılı olamamışlardır.

Füzyon tepkimeleri Güneş'te her an doğal olarak gerçekleşmektedir.
Güneş'ten gelen ısı ve ışık, hidrojen çekirdeklerinin birleşerek
helyuma dönüşmesi ve bu dönüşüm sırasında kaybolan maddenin yerine
enerji ortaya çıkması sayesinde meydana gelmektedir. Güneş saniyede 564
milyon ton hidrojeni 560 milyon ton helyuma çevirir. Kalan 4 milyon ton
gaz maddesi de enerjiye dönüşür. Dünyamızdaki canlılık için son derece
hayati öneme sahip güneş enerjisini meydana getiren bu müthiş olay
milyonlarca yıldır, hiç durmadan devam etmektedir. Bu noktada, şöyle bir
soru aklımıza gelebilir. Eğer Güneş'te, saniyede 4 milyon ton kadar
büyük bir miktar madde kaybediliyorsa, Güneş'in sonu ne zaman
gelecektir?

Güneş saniyede 4 milyon ton, dakikada ise 240 milyon ton madde
kaybetmektedir. Güneş'in, 3 milyar yıldan beri bu hızla enerji
ürettiğini varsayarsak, bu süre içinde kaybetmiş olduğu kütle 400.000
milyon kere milyon ton olacaktır ki, bu değer, yine de Güneş'in şimdiki
toplam kütlesinin 5000’de biri kadardır. Bu miktar, 3 milyar yılda 5
kg’lık bir taş yığınından 1 gram kum eksilmesi gibidir. Bundan da
anlaşılacağı gibi Güneş'in kütlesi öyle büyüktür ki, bu kütlenin
tükenmesi çok uzun bir zaman gerektirir.

İnsanoğlu, Güneş'in yapısını ve içinde meydana gelen olayları ancak bu
yüzyılda keşfetmiştir. Bundan önce kimsenin nükleer patlama, fisyon,
füzyon türü olaylardan haberi dahi yoktu. Güneş'in nasıl enerji
ürettiğini kimse bilmiyordu. Ancak insanoğlu daha bunlardan
habersizken Güneş, milyonlarca yıldır bu akıl almaz mekanizmasıyla
yeryüzünün ve hayatın enerji kaynağı olmaya devam ediyordu.

İşte bu noktada şu gerçeğe dikkat çekmek gerekir: Dünyamız muazzam
büyüklükte bir kütleye sahip ve enerji kaynağı olan Güneş'ten o kadar
hesaplı bir uzaklığa yerleştirilmiştir ki ne onun yakıcı, yok edici
etkisine maruz kalır, ne de onun sağlayacağı faydalı enerjiden yoksun
kalır. Aynı şekilde bu derece korkunç bir güce ve enerjiye sahip olan
Güneş de başta insan olmak üzere yeryüzündeki tüm canlılığa en faydalı
olacağı mesafe, güç ve büyüklükte yaratılmıştır.

Bu devasa kütle ve içinde gerçekleşen akıl almaz nükleer reaksiyonlar
milyonlarca yıldır yeryüzüyle mükemmel bir uyum içinde ve en kontrollü
biçimde faaliyetini sürdürmektedir. Bunun ne kadar olağanüstü, kontrollü
ve dengeli bir sistem olduğunu anlamak için, insanın kendi ürettiği
basit bir nükleer santrali bile kontrol altında tutmaktan aciz kaldığını
hatırlamak yeterlidir. Örneğin, 1986 yılında Rusya’daki Çernobil
reaktöründe meydana gelen nükleer kazayı hiçbir bilim adamı, hiçbir
teknolojik alet engelleyememiştir. Öyle ki bu nükleer kazanın etkisinin
30-40 yıl süreceği söylenmektedir. Bilim adamları bu etkiyi engellemek
için bölgeyi dev kalınlıkta betonlarla kapattıkları halde, ilerleyen
günlerde betonlardan sızıntı olduğu haberleri alınmıştır. Değil nükleer
patlama, nükleer bir sızıntı bile insan yaşamı için son derece
tehlikelidir ve bilim bu tehlike karşısında çaresiz kalmaktadır.

İşte bu noktada Allah’ın sonsuz gücü ve evrendeki her bir zerre (atom)
ve bu zerrenin içindeki tanecikler (proton, nötron...) üzerindeki
hakimiyetini görürüz. Allah'ın, yarattıkları üzerindeki bu gücü ve
hakimiyeti bir ayette şöyle haber verilir:

Senin içinde olduğun herhangi bir durum, onun hakkında Kur'an'dan
okuduğun herhangi bir şey ve sizin işlediğiniz herhangi bir iş yoktur
ki, ona (iyice) daldığınızda, Biz sizin üzerinizde şahidler durmuş
olmayalım. Yerde ve gökte zerre ağırlığınca hiçbir şey Rabbinden uzakta
(saklı) kalmaz. Bunun daha küçüğü de, daha büyüğü de yoktur ki, apaçık
bir kitapta (kayıtlı) olmasın. (Yunus Suresi, 61)

Atom Bombasının Etkileri: Hiroşima ve Nagasaki

II. Dünya Savaşı’nın son yılında atılan atom bombaları, atomun içinde ne
kadar büyük bir güç saklı olduğunu tüm dünyanın gözleri önüne sermiştir.
Atılan her iki bomba da, yüzbinlerce insanın hayatlarını kaybetmesine,
kalanların birçoğunda da hayatları boyunca düzelmeyecek fiziksel arazlar
meydana gelmesine sebep olmuştur.

Patlamanın etkisi bombanın gücüne ve çeşitli çevresel koşullara bağlı
olmasına rağmen, Nagazaki ve Hiroşima örneklerine dayanarak birkaç
saniye içerisinde yüzbinlerce insanın ölmesine yol açan atomun içindeki
muazzam gücün, saniyesi saniyesine nasıl ortaya çıktığını ele alıp
inceleyelim:

\- Patlama anı...

Bir atom bombasının tıpkı Hiroşima ve Nagasaki’de olduğu gibi 2.000 m.
yükseklikte patladığını varsayalım. Patlayıcı kütleye fırlatılan ve ilk
çekirdeği parçalayan nötron, daha önce de bahsedildiği gibi kütle
içerisinde zincirleme tepkimeler oluşturur. Yani ilk parçalanan
çekirdekten dışarı fırlayan nötronlar, başka çekirdeklere çarpar ve bu
yeni çekirdekleri de parçalar. Böylece hızla bütün çekirdekler
zincirleme olarak parçalanır ve çok kısa bir zaman aralığında patlama
gerçekleşir. Nötronlar öyle hızlı hareket etmektedirler ki, saniyenin
milyonda biri kadar bir zamanda bomba, kütlesi yaklaşık 1.000 milyar
kilokalorilik bir enerji açığa çıkarır.

Bombanın çevrildiği gaz kütlesinin sıcaklığı, bir anda birkaç milyon
dereceye ve gaz basıncı da bir milyon atmosfere çıkar.

\- Patlamadan saniyenin binde biri kadar sonra...

Patlamış olan gaz kütlesinin çapı büyür ve etrafa çeşitli ışınlar
yayılır. Bu ışınlar patlamanın "başlangıç parlaması"nı oluşturur. Bu
parlama onlarca kilometre çapında bir alanda bulunabilecek herhangi bir
kişide tam körlüğe neden olabilir. Öyle ki bu parlak ışık (yüzey birimi
başına), Güneş yüzeyinden yayılandan yüzlerce kat daha büyüktür. Patlama
anından başlayarak geçen zaman öylesine kısadır ki, patlamanın yakınında
bulunan bir kişi gözlerini kapayabilecek zaman bile bulamamıştır.

Şokun basınç cephesi kapalı kapılarda ağır hasarlara yol açar. Buna
karşılık elektrik taşıma kuleleri, iki parçadan oluşan köprüler ve
cam-çelik yapılı gökdelenler de hasar görürler. Patlamanın yakınlarında
da büyük oranda, pudraya benzer ince toz kalkar.

\- Patlamadan 2 saniye sonra...

Parlayan kütle ve onu çevreleyen hava, bir ateş topu oluşturur. Yüzeyi
henüz son derece sıcak ve Güneş'inki kadar, hatta daha parlak olan bu
ateş topundan yayılan ısı, 4-5 km çapındaki bir alandaki tüm yanabilir
maddeleri tutuşturmaya yeterlidir. Ateş topunun parlaklığı da, görme
duyusuna, düzelmeyecek derecede zarar verebilir. Burada ateş topunun
çevresinde, çok büyük bir hızla yer değiştiren şok dalgası gelişmiştir.

\-Patlamadan 6 saniye sonra...

Bu anda şok dalgası yeryüzüne çarpar ve ilk mekanik zararlara neden
olur. Dalga, şiddetli bir hava basıncı yaratır ve bu basıncın şiddeti
patlama merkezinden uzaklaştıkça azalır. Bu noktadan yaklaşık 1.5 km.
uzakta bile, ek basınç, normal atmosfer basıncının yaklaşık iki katı
olur. Bu basınçta insanların sağ kalabilme ihtimali %1’dir.

\- Patlamadan 13 saniye sonra...

Şok dalgası yerin yüzeyinde yayılır ve bunu, ateş topunun kovduğu
havanın yer değiştirmesi nedeniyle oluşan patlama izler. Bu patlama yer
boyunca 300-400 km/saatlik bir hızla yayılır.

Bu arada ateş topu soğumuş ve hacmi küçülmüştür. Havadan hafif
olduğundan yükselmeye başlar. Yukarıya doğru yönelen bu hareket,
yeryüzünde rüzgarın yönünün tersine dönmesine yol açar ve şiddetli bir
rüzgar, başlangıçta patlama merkezinden dışarı doğru eserken, şimdi
merkeze doğru esmeye koyulur.

\- Patlamadan 30 saniye sonra...

Ateş topu yükseldikçe, küre biçimindeki şekli bozulur ve tipik bir
mantar görünümünü alır.

\- Patlamadan 2 dakika sonra...

Mantar biçimli bulut şimdi 12.000 metrelik bir yüksekliğe, yani
atmosferin stratosfer tabakasının alt sınırına ulaşmıştır. Bu kadar
yüksek düzeyde esen rüzgarlar, mantar biçimindeki bulutu azar azar
dağıtır ve bulutu oluşturan maddeleri (genel olarak radyoaktif
döküntüleri) atmosfere saçar. Söz konusu bu radyoaktif döküntüler,
çok küçük tanecikler olduklarından atmosferde daha yüksek katmanlara da
çıkabilirler. Bu döküntüler yeryüzüne düşmeden evvel, atmosferin üst
tabakalarında esen rüzgarlar tarafından dünyanın çevresinde birkaç kez
döndürülebilir. Böylece radyasyon döküntüleri dünyanın dört bir yanına
dağılabilir.

Atomdan Çıkan Radyasyon

Radyasyon, uzayda saniyede 200.000 km. gibi çok yüksek bir hızda hareket
eden, gama ışınları, nötronlar, elektronlar ve benzeri birkaç tip
atom-altı parçacıktan oluşur. Bu parçacıklar, insan vücuduna kolaylıkla
nüfuz edebilir ve vücudu oluşturan hücrelere hasar verebilirler. Bu
hasar ölümcül bir kanserin ortaya çıkmasına neden olabilir ya da üreme
hücreleri içinde yer alırsa, gelecek kuşakları etkileyecek genetik
bozukluklara yol açabilir. Bu yüzden, bir radyasyon parçacığının insana
çarpmasının sonuçları son derece ciddidir.

Atom patlamalarında ortaya çıkan ışınlar canlılar üzerinde ya doğrudan
doğruya ya da patlama sırasında ortaya çıkan parçalanma ürünleri yoluyla
etki yapar.

Bu parçacık ya da ışınlardan biri madde içinde hızla yol alırken,
karşısına çıkan atom ya da moleküllerle çok şiddetli bir şekilde
çarpışır. Bu çarpışma, hücrenin hassas yapısı için felaket olabilir.
Hücre ölebilir ya da iyileşse bile, içinde belki haftalar, aylar,
yıllar sonra kanser dediğimiz kontrol edilemeyen bir büyüme başlar.

Merkezi patlama noktasından aşağı yukarı 1.000 metre çapındaki alan
içerisinde radyasyon çok yoğundur. Ölüme yol açan öteki etkilerden
kurtulanlar kanlarındaki akyuvarların hemen hepsini kaybeder, derilerde
yaralar belirir, bunların hepsi birkaç günden iki üç haftaya kadar varan
kısa bir süre içinde kanama nedeniyle ölür. Patlama noktasından daha
uzakta olanlar üzerinde ise radyasyonun etkisi değişiktir. Ateş topundan
yayılan bu zararlı ışınlarla karşı karşıya kalan insan bedeninde 13, 16
ve 22 km. uzaklıklarda sırasıyla üçüncü, ikinci ve birinci dereceden
yanıklar oluşur. Sindirim bozuklukları ve kanamalar daha hafiftir fakat
asıl bozukluklar daha sonra ortaya çıkar. Saçların dökülmesi, deri
yanıkları, kansızlık, kısırlık, çocuk düşürme, sakat çocuk doğurma...
Bu vakalarda da on günden üç aya kadar varan bir süre içinde ölüm
görülebilir. Yıllar geçtikten sonra bile göz bozuklukları (göze perde
inmesi), kan kanseri (lösemi) ve ışınım kanseri meydana gelebilir.

Hidrojen bombası, temelde nükleer füzyon reaksiyonuna dayanan ve çok
yüksek tahrip gücüne sahip nükleer bir silahtır. Hidrojen bombasından
açığa çıkan enerji, aynı ağırlıktaki atom bombasına göre yaklaşık 1000
kat daha fazladır. Hidrojen bombası patlamalarının en büyük
tehlikelerinden biri radyoaktif tozların solunum, sindirim ve deri
yoluyla vücuda girmesidir. Bu tozlar bulaşmanın azlığına veya çokluğuna
göre yukarıda saydığımız bozukluklara sebep olurlar.

Tüm bu sayılanlara, gözümüzle bile göremediğimiz atomlar sebep
olmaktadır. Atomlar gerektiğinde hayatı oluştururlarken, gerektiğinde
de hayatı yok ederler. Atomun bu özelliği bizlere ne kadar aciz
olduğumuzu ve Allah’ın kudretinin ne kadar üstün olduğunu çok açık bir
şekilde göstermektedir.

SONUÇ

Atomlardan meydana gelen bir vücutla, havadaki atomları soluyor,
besinlerdeki atomları yiyor, suyun atomlarını içiyorsunuz. Gördükleriniz
ise gözünüzdeki atomlara ait elektronların fotonlarla çarpışmasından
başka bir şey değil. Peki dokunarak hissettikleriniz? Onlar da
cildinizdeki atomların eşyalardaki atomları itmesinden ibaret...

Elbette bugün birçok insan, bedeninin, evrenin, dünyanın kısacası her
şeyin atomlardan oluştuğunu bilmektedir. Ama belki de bugüne kadar
"atom" ismini verdiğimiz varlığın nasıl bir sisteme sahip olduğunu
düşünmemiştir. Veya düşündüyse bile nasıl oluştuğunu araştırmaya
ihtiyaç duymamıştır; çünkü bunun yalnızca fizikçilerin işi olduğunu
düşünmüştür.

Oysa insan bu kusursuz sistemle hayatı boyunca iç içe yaşamaktadır.
Üstelik bu öyle bir sistemdir ki, yalnızca oturduğumuz koltuğu
oluşturan trilyonlarca atomdan her biri, üzerine kitap yazılabilecek
bir düzene sahiptir. Tek bir atomun oluşumunu, sistemini, gücünü
anlatmak sayfalar alabilmektedir. Hatta teknoloji geliştikçe ve evren
hakkındaki bilgilerimiz arttıkça bu sayfalar daha da çoğalmaktadır.

Peki tüm bu düzen nasıl oluşmuştur? Big Bang'in ardından atomlar
kendiliğinden ortaya çıkamaz. Uygun bir ortam tesadüf eseri oluşamaz ve
bu atomlar rastgele birleşerek evreni içine alan elementleri
oluşturamazlar. Zira çevrenizde gördüğünüz her şey, hatta göremediğiniz
hava bile atomlardan oluşmaktadır. Ve bu atomlar arasında son derece
karmaşık bir trafik vardır.

O halde bu atomlar arası trafiği kim idare ediyor olabilir, siz mi?
Varlığınızın sadece atomlardan oluştuğunu kabul ederseniz
atomlarınızdan hangisi hangisini, hangi atomlarınız neyi idare ediyor?
Diğer atomlardan farksız olan beyninizin atomları mı diğerlerini
kontrolü altında tutuyor? Beyninizin atomlarının idareci olduğunu
varsayarsak, şu sorulara cevap vermemiz gerekir:

  - > Beyni oluşturan atomların tümü idareci ise, aralarında nasıl ve
    > neye göre karar veriyorlar?

  - > Beyni oluşturan trilyonlarca atom, aralarında nasıl işbirliği
    > yapıyorlar?

  - > Neden trilyonlarca atomdan biri bile alınan karara itiraz etmiyor?

  - > Atomlar aralarında nasıl iletişim kuruyorlar?

Bu sorular karşısında beyni oluşturan trilyonlarca atomun tamamının
birden idareci olduğunu söylemenin ne kadar mantıksız bir çıkarım
olacağı açıkça görülmektedir.

Peki bu trilyonlarca atomdan sadece biri idareci, diğerleri de onu takip
ediyor diye düşünmek doğru olabilir mi? Tek bir atomu idareci kabul
edersek o zaman da akla hemen öncelikle hangi atomun idareci olduğu ve
bu atomu kimin seçtiği soruları geliyor:

  - > Bu atom beynin neresinde duruyor?

  - > Bu atomun diğerlerinden farkı ne?

  - > Neden diğer atomlar kayıtsız-şartsız bu atoma uyuyor?

Bu soruların cevabını vermeden hemen şunu belirtmemiz gerekir:
Bahsedilen idareci atom da başka parçacıklardan oluşmuştur. Bu
parçacıklar niçin ve neye göre bu idareci atomu oluşturmak üzere bir
araya geliyorlar? Bu parçacıkları kim idare ediyor? Bu parçacıkları
idare eden bir başka irade var olduğuna göre bu atomun idareci olduğunu
savunmak ne derece doğru olur?

İşte bu aşamada beynimizi oluşturan atomlardan birisinin idareci atom
olabileceği iddiası kendiliğinden çürümektedir. İnsanlar, hayvanlar,
bitkiler, taş-toprak, hava, su, eşya, gezegenler, uzay boşluğu her şey
atomlardan oluşmuşken, evrendeki bu sınırsız sayıdaki atom birbirleriyle
nasıl tam bir uyum içerisinde varlıklarını sürdürmektedir? Bu sınırsız
sayıdaki atomlardan hangisi, üstelik kendisi de birçok parçacıktan
oluşmuşken idareci olabilir? Böyle bir şeyi iddia etmek ya da işi
tesadüfe bağlamak ve alemleri yaratan Allah'ın varlığını reddetmek,
**"vicdanları kabul ettiği halde zulüm ve büyüklenme dolayısıyla inkar
etmek"**ten (Neml Suresi, 14) başka bir şey değildir.

Düşünün ki, atomların çeşitli biçimlerde bir araya gelmesiyle oluşan bir
insan dünyaya geliyor, atomlarla besleniyor, büyüyor. Sonra atomlardan
oluşan bir binada atomlardan oluşan kitapları okuyor. Sonra eline
atomlardan oluşan ve üzerinde atom mühendisi yazılı bir diploma
veriyorlar. Ama sonra o çıkıp, "bu atomlar başıboş tesadüfler sonucunda
biraraya gelmişlerdir ve içlerindeki olağanüstü sistem de tesadüfen
oluşmuştur" gibi konuşmalar yapabiliyor. Eğer böyleyse, kendisi bu
konuşmayı yapacak şuuru, iradeyi ve zekayı nereden alıyor?

İşte elinizdeki bu çalışmanın neredeyse her sayfasında, canlı-cansız
evrendeki her şeyi oluşturan atomun kendi kendine veya tesadüfen meydana
gelmesinin imkansızlığını tekrar tekrar gördük. Tüm bu anlatılanlara
rağmen bu oluşumun hala "tesadüfen" gerçekleştiğini veya
"deneme-yanılma yoluyla" bugünkü halini aldığını düşünenlere
söyleyeceğimiz, Hz. İbrahim’in inkarcılara söylediğinden farklı
olmayacaktır:

Allah, kendisine mülk verdi diye Rabbi konusunda İbrahim’le tartışmaya
gireni görmedin mi? Hani İbrahim: 'Benim Rabbim diriltir ve öldürür’
demişti; o da: ‘Ben de öldürür ve diriltirim’ demişti. (O zaman)
İbrahim: ‘Şüphe yok, Allah güneşi doğudan getirir, (hadi) sen de onu
batıdan getir’ deyince, o inkarcı böylece afallayıp kalmıştı. Allah
zalimler topluluğunu hidayete erdirmez. (Bakara Suresi, 258)

EK BÖLÜM  
EVRİM YANILGISI

Darwinizm, yani evrim teorisi, Yaratılış gerçeğini reddetmek amacıyla
ortaya atılmış, ancak başarılı olamamış bilim dışı bir safsatadan başka
bir şey değildir. Canlılığın, cansız maddelerden tesadüfen oluştuğunu
iddia eden bu teori, evrende ve canlılarda çok açık bir düzen
bulunduğunun bilim tarafından ispat edilmesiyle ve evrimin hiçbir zaman
yaşanmadığını ortaya koyan 350 milyona yakın fosilin bulunmasıyla
çürümüştür. Böylece Allah'ın tüm evreni ve canlıları yaratmış
olduğu gerçeği, bilim tarafından da kanıtlanmıştır. Bugün evrim
teorisini ayakta tutmak için dünya çapında yürütülen propaganda, sadece
bilimsel gerçeklerin çarpıtılmasına, taraflı yorumlanmasına, bilim
görüntüsü altında söylenen yalanlara ve yapılan sahtekarlıklara
dayalıdır.

Ancak bu propaganda gerçeği gizleyememektedir. Evrim teorisinin bilim
tarihindeki en büyük yanılgı olduğu, son 20-30 yıldır bilim dünyasında
giderek daha yüksek sesle dile getirilmektedir. Özellikle 1980'lerden
sonra yapılan araştırmalar, Darwinist iddiaların tamamen yanlış olduğunu
ortaya koymuş ve bu gerçek pek çok bilim adamı tarafından dile
getirilmiştir. Özellikle ABD'de, biyoloji, biyokimya, paleontoloji gibi
farklı alanlardan gelen çok sayıda bilim adamı, Darwinizm'in
geçersizliğini görmekte, canlıların kökenini Yaratılış gerçeğiyle
açıklamaktadırlar.

Evrim teorisinin çöküşünü ve Yaratılış'ın delillerini diğer pek çok
çalışmamızda bütün bilimsel detaylarıyla ele aldık ve almaya devam
ediyoruz. Ancak konuyu, taşıdığı büyük önem nedeniyle, burada da
özetlemekte yarar vardır.

Darwin'i Yıkan Zorluklar

Evrim teorisi, tarihi eski Yunan'a kadar uzanan pagan bir öğreti olmakla
birlikte, kapsamlı olarak 19. yüzyılda ortaya atıldı. Teoriyi bilim
dünyasının gündemine sokan en önemli gelişme, Charles Darwin'in 1859
yılında yayınlanan *Türlerin Kökeni* adlı kitabıydı. Darwin bu kitapta
dünya üzerindeki farklı canlı türlerini Allah'ın ayrı ayrı yarattığı
gerçeğine kendince karşı çıkıyordu. Darwin'in yanılgılarına göre, tüm
türler ortak bir atadan geliyorlardı ve zaman içinde küçük değişimlerle
farklılaşmışlardı.

Darwin'in teorisi, hiçbir somut bilimsel bulguya dayanmıyordu;
kendisinin de kabul ettiği gibi sadece bir "mantık yürütme" idi. Hatta
Darwin'in kitabındaki "Teorinin Zorlukları" başlıklı uzun bölümde itiraf
ettiği gibi, teori pek çok önemli soru karşısında açık veriyordu.

Darwin, teorisinin önündeki zorlukların gelişen bilim tarafından
aşılacağını, yeni bilimsel bulguların teorisini güçlendireceğini
umuyordu. Bunu kitabında sık sık belirtmişti. Ancak gelişen bilim,
Darwin'in umutlarının tam aksine, teorinin temel iddialarını birer birer
dayanaksız bırakmıştır.

Darwinizm'in bilim karşısındaki yenilgisi, üç temel başlıkta
incelenebilir:

1\) Teori, hayatın yeryüzünde ilk kez nasıl ortaya çıktığını asla
açıklayamamaktadır.

2\) Teorinin öne sürdüğü "evrim mekanizmaları"nın, gerçekte
evrimleştirici bir etkiye sahip olduğunu gösteren hiçbir bilimsel bulgu
yoktur.

3\) Fosil kayıtları, evrim teorisinin öngörülerinin tam aksine bir tablo
ortaya koymaktadır.

Bu bölümde, bu üç temel başlığı ana hatları ile inceleyeceğiz.

Aşılamayan İlk Basamak: Hayatın Kökeni

Evrim teorisi, tüm canlı türlerinin, bundan yaklaşık 3.8 milyar yıl önce
dünyada hayali şekilde tesadüfen ortaya çıkan tek bir canlı hücreden
geldiklerini iddia etmektedir. Tek bir hücrenin nasıl olup da
milyonlarca kompleks canlı türünü oluşturduğu ve eğer gerçekten bu tür
bir evrim gerçekleşmişse neden bunun izlerinin fosil kayıtlarında
bulunamadığı, teorinin açıklayamadığı sorulardandır. Ancak tüm bunlardan
önce, iddia edilen evrim sürecinin ilk basamağı üzerinde durmak gerekir.
Sözü edilen o "ilk hücre" nasıl ortaya çıkmıştır?

Evrim teorisi, Yaratılış'ı cahilce reddettiği için, o "ilk hücre"nin,
hiçbir plan ve düzenleme olmadan, doğa kanunları içinde kör
tesadüflerin ürünü olarak meydana geldiğini iddia eder. Yani teoriye
göre, cansız madde tesadüfler sonucunda ortaya canlı bir hücre çıkarmış
olmalıdır. Ancak bu, bilinen en temel biyoloji kanunlarına aykırı bir
iddiadır.

"Hayat Hayattan Gelir"

Darwin, kitabında hayatın kökeni konusundan hiç söz etmemişti. Çünkü
onun dönemindeki ilkel bilim anlayışı, canlıların çok basit bir yapıya
sahip olduklarını varsayıyordu. Ortaçağ'dan beri inanılan "spontane
jenerasyon" adlı teoriye göre, cansız maddelerin tesadüfen biraraya
gelip, canlı bir varlık oluşturabileceklerine inanılıyordu. Bu dönemde
böceklerin yemek artıklarından, farelerin de buğdaydan oluştuğu yaygın
bir düşünceydi. Bunu ispatlamak için de ilginç deneyler yapılmıştı.
Kirli bir paçavranın üzerine biraz buğday konmuş ve biraz beklendiğinde
bu karışımdan farelerin oluşacağı sanılmıştı.

Etlerin kurtlanması da hayatın cansız maddelerden türeyebildiğine bir
delil sayılıyordu. Oysa daha sonra anlaşılacaktı ki, etlerin üzerindeki
kurtlar kendiliklerinden oluşmuyorlar, sineklerin getirip bıraktıkları
gözle görülmeyen larvalardan çıkıyorlardı. Darwin'in *Türlerin Kökeni*
adlı kitabını yazdığı dönemde ise, bakterilerin cansız maddeden
oluşabildikleri inancı, bilim dünyasında yaygın bir kabul görüyordu.

Oysa Darwin'in kitabının yayınlanmasından beş yıl sonra, ünlü Fransız
biyolog Louis Pasteur, evrime temel oluşturan bu inancı kesin olarak
çürüttü. Pasteur yaptığı uzun çalışma ve deneyler sonucunda vardığı
sonucu şöyle özetlemişti: **"Cansız maddelerin hayat oluşturabileceği
iddiası artık kesin olarak tarihe gömülmüştür."** (Sidney Fox, Klaus
Dose, *Molecular Evolution and The Origin of Life*, New York: Marcel
Dekker, 1977, s. 2.)

Evrim teorisinin savunucuları, Pasteur'ün bulgularına karşı uzun süre
direndiler. Ancak gelişen bilim, canlı hücresinin karmaşık yapısını
ortaya çıkardıkça, hayatın kendiliğinden oluşabileceği iddiasının
geçersizliği daha da açık hale geldi.

20\. Yüzyıldaki Sonuçsuz Çabalar

20\. yüzyılda hayatın kökeni konusunu ele alan ilk evrimci, ünlü Rus
biyolog Alexander Oparin oldu. Oparin, 1930'lu yıllarda ortaya attığı
birtakım tezlerle, canlı hücresinin tesadüfen meydana gelebileceğini
ispat etmeye çalıştı. Ancak bu çalışmalar başarısızlıkla sonuçlanacak ve
Oparin şu itirafı yapmak zorunda kalacaktı: **"Maalesef hücrenin kökeni,
evrim teorisinin tümünü içine alan en karanlık noktayı
oluşturmaktadır."** (Alexander I. Oparin, *Origin of Life*, (1936) New
York, Dover Publications, 1953 (Reprint), s. 196.)

Oparin'in yolunu izleyen evrimciler, hayatın kökeni konusunu çözüme
kavuşturacak deneyler yapmaya çalıştılar. Bu deneylerin en ünlüsü,
Amerikalı kimyacı Stanley Miller tarafından 1953 yılında düzenlendi.
Miller, ilkel dünya atmosferinde olduğunu iddia ettiği gazları bir deney
düzeneğinde birleştirerek ve bu karışıma enerji ekleyerek, proteinlerin
yapısında kullanılan birkaç organik molekül (aminoasit) sentezledi.

O yıllarda evrim adına önemli bir aşama gibi tanıtılan bu deneyin
geçerli olmadığı ve deneyde kullanılan atmosferin gerçek dünya
koşullarından çok farklı olduğu, ilerleyen yıllarda ortaya çıkacaktı.
("New Evidence on Evolution of Early Atmosphere and Life", *Bulletin of
the American Meteorological Society*, c. 63, Kasım 1982, s. 1328-1330)

Uzun süren bir sessizlikten sonra Miller'in kendisi de kullandığı
atmosfer ortamının gerçekçi olmadığını itiraf etti. (Stanley Miller,
*Molecular Evolution of Life: Current Status of the Prebiotic Synthesis
of Small Molecules*, 1986, s. 7.)

Hayatın kökeni sorununu açıklamak için 20. yüzyıl boyunca yürütülen tüm
evrimci çabalar hep başarısızlıkla sonuçlandı. San Diego Scripps
Enstitüsü'nden ünlü jeokimyacı Jeffrey Bada, evrimci *Earth* dergisinde
1998 yılında yayınlanan bir makalede bu gerçeği şöyle kabul eder:

Bugün, 20. yüzyılı geride bırakırken, hala, 20. yüzyıla girdiğimizde
sahip olduğumuz en büyük çözülmemiş problemle karşı karşıyayız: Hayat
yeryüzünde nasıl başladı? (Jeffrey Bada, *Earth,* Şubat 1998, s. 40.)

Hayatın Kompleks Yapısı

Evrimcilerin hayatın kökeni konusunda bu denli büyük bir açmaza
girmelerinin başlıca nedeni, Darwinistlerin en basit zannettikleri canlı
yapıların bile olağanüstü derecede kompleks özelliklere sahip olmasıdır.
Canlı hücresi, insanoğlunun yaptığı bütün teknolojik ürünlerden daha
komplekstir. Öyle ki, bugün dünyanın en gelişmiş laboratuvarlarında bile
cansız maddeler biraraya getirilerek canlı bir hücre, hatta hücreye ait
tek bir protein bile üretilememektedir.

Bir hücrenin meydana gelmesi için gereken şartlar, asla rastlantılarla
açıklanamayacak kadar fazladır. Ancak bunu detaylarıyla açıklamaya bile
gerek yoktur. Evrimciler daha hücre aşamasına gelmeden çıkmaza girerler.
Çünkü hücrenin yapı taşlarından biri olan proteinlerin tek bir tanesinin
dahi tesadüfen meydana gelmesi ihtimali matematiksel olarak "0"dır.

Bunun nedenlerinden başlıcası bir proteinin oluşması için başka
proteinlerin varlığının gerekmesidir ki bu, bir proteinin tesadüfen
oluşma ihtimalini tamamen ortadan kaldırır. Dolayısıyla tek başına bu
gerçek bile evrimcilerin tesadüf iddiasını en baştan yok etmek için
yeterlidir. Konunun önemi açısından özetle açıklayacak olursak,

1\. Enzimler olmadan protein sentezlenemez ve enzimler de birer
proteindir.

2\. Tek bir proteinin sentezlenmesi için 100'e yakın proteinin hazır
bulunması gerekmektedir. Dolayısıyla proteinlerin varlığı için
proteinler gerekir.

3\. Proteinleri sentezleyen enzimleri DNA üretir. DNA olmadan protein
sentezlenemez. Dolayısıyla proteinlerin oluşabilmesi için DNA da
gerekir.

4\. Protein sentezleme işleminde hücredeki tüm organellerin önemli
görevleri vardır. Yani proteinlerin oluşabilmesi için, eksiksiz ve tam
işleyen bir hücrenin tüm organelleri ile var olması gerekmektedir.

Hücrenin çekirdeğinde yer alan ve genetik bilgiyi saklayan DNA molekülü
ise, inanılmaz bir bilgi bankasıdır. İnsan DNA'sının içerdiği bilginin,
eğer kağıda dökülmeye kalkılsa, 500'er sayfadan oluşan 900 ciltlik bir
kütüphane oluşturacağı hesaplanmaktadır.

Bu noktada çok ilginç bir ikilem daha vardır: DNA, yalnız birtakım
özelleşmiş proteinlerin (enzimlerin) yardımı ile eşlenebilir. Ama bu
enzimlerin sentezi de ancak DNA'daki bilgiler doğrultusunda gerçekleşir.
Birbirine bağımlı olduklarından, eşlemenin meydana gelebilmesi için
ikisinin de aynı anda var olmaları gerekir. Bu ise, hayatın
kendiliğinden oluştuğu senaryosunu çıkmaza sokmaktadır. San Diego
California Üniversitesi'nden ünlü evrimci Prof. Leslie Orgel,
*Scientific American* dergisinin Ekim 1994 tarihli sayısında bu gerçeği
şöyle itiraf eder:

Son derece kompleks yapılara sahip olan proteinlerin ve nükleik
asitlerin (RNA ve DNA) aynı yerde ve aynı zamanda rastlantısal olarak
oluşmaları aşırı derecede ihtimal dışıdır. Ama bunların birisi olmadan
diğerini elde etmek de mümkün değildir. Dolayısıyla insan, yaşamın
kimyasal yollarla ortaya çıkmasının asla mümkün olmadığı sonucuna varmak
zorunda kalmaktadır. (Leslie E. Orgel, *The Origin of Life on Earth*,
Scientific American, c. 271, Ekim 1994, s. 78.)

Kuşkusuz eğer hayatın kör tesadüfler neticesinde kendi kendine ortaya
çıkması imkansız ise, bu durumda hayatın yaratıldığını kabul etmek
gerekir. Bu gerçek, en temel amacı Yaratılış'ı reddetmek olan evrim
teorisini açıkça geçersiz kılmaktadır.

Evrimin Hayali Mekanizmaları

Darwin'in teorisini geçersiz kılan ikinci büyük nokta, teorinin "evrim
mekanizmaları" olarak öne sürdüğü iki kavramın da gerçekte hiçbir
evrimleştirici güce sahip olmadığının anlaşılmış olmasıdır.

Darwin, ortaya attığı evrim iddiasını tamamen "doğal seleksiyon"
mekanizmasına bağlamıştı. Bu mekanizmaya verdiği önem, kitabının
isminden de açıkça anlaşılıyordu: *Türlerin Kökeni, Doğal Seleksiyon
Yoluyla...*

Doğal seleksiyon, doğal seçme demektir. Doğadaki yaşam mücadelesi
içinde, doğal şartlara uygun ve güçlü canlıların hayatta kalacağı
düşüncesine dayanır. Örneğin yırtıcı hayvanlar tarafından tehdit
edilen bir geyik sürüsünde, daha hızlı koşabilen geyikler hayatta
kalacaktır. Böylece geyik sürüsü, hızlı ve güçlü bireylerden
oluşacaktır. Ama elbette bu mekanizma, geyikleri evrimleştirmez,
onları başka bir canlı türüne, örneğin atlara dönüştürmez.

Dolayısıyla doğal seleksiyon mekanizması hiçbir evrimleştirici güce
sahip değildir. Darwin de bu gerçeğin farkındaydı ve *Türlerin Kökeni*
adlı kitabında **"Faydalı değişiklikler oluşmadığı sürece doğal
seleksiyon hiçbir şey yapamaz"** demek zorunda kalmıştı. (Charles
Darwin, *The Origin of Species: A Facsimile of the First Edition*,
Harvard University Press, 1964, s. 184.)

Lamarck'ın Etkisi

Peki bu "faydalı değişiklikler" nasıl oluşabilirdi? Darwin, kendi
döneminin ilkel bilim anlayışı içinde, bu soruyu Lamarck'a dayanarak
cevaplamaya çalışmıştı. Darwin'den önce yaşamış olan Fransız biyolog
Lamarck'a göre, canlılar yaşamları sırasında geçirdikleri fiziksel
değişiklikleri sonraki nesle aktarıyorlar, nesilden nesile biriken bu
özellikler sonucunda yeni türler ortaya çıkıyordu. Örneğin Lamarck'a
göre zürafalar ceylanlardan türemişlerdi, yüksek ağaçların yapraklarını
yemek için çabalarken nesilden nesile boyunları uzamıştı.

Darwin de benzeri örnekler vermiş, örneğin *Türlerin Kökeni* adlı
kitabında, yiyecek bulmak için suya giren bazı ayıların zamanla
balinalara dönüştüğünü iddia etmişti. *(B. G. Ranganathan, Origins?,
Pennsylvania: The Banner Of Truth Trust, 1988.)*

Ama Mendel'in keşfettiği ve 20.yüzyılda gelişen genetik bilimiyle
kesinleşen kalıtım kanunları, kazanılmış özelliklerin sonraki nesillere
aktarılması efsanesini kesin olarak yıktı. Böylece doğal seleksiyon "tek
başına" ve dolayısıyla tümüyle etkisiz bir mekanizma olarak kalmış
oluyordu.

Neo-Darwinizm ve Mutasyonlar

Darwinistler ise bu duruma bir çözüm bulabilmek için 1930'ların
sonlarında, "Modern Sentetik Teori"yi ya da daha yaygın ismiyle
neo-Darwinizm'i ortaya attılar. Neo-Darwinizm, doğal seleksiyonun yanına
"faydalı değişiklik sebebi" olarak mutasyonları, yani canlıların
genlerinde radyasyon gibi dış etkiler ya da kopyalama hataları sonucunda
oluşan bozulmaları ekledi. Bugün de hala bilimsel olarak geçersiz
olduğunu bilmelerine rağmen, Darwinistlerin savunduğu model
neo-Darwinizm'dir. Teori, yeryüzünde bulunan milyonlarca canlı türünün,
bu canlıların, kulak, göz, akciğer, kanat gibi sayısız kompleks
organlarının "mutasyonlara", yani genetik bozukluklara dayalı bir süreç
sonucunda oluştuğunu iddia etmektedir. Ama teoriyi çaresiz bırakan açık
bir bilimsel gerçek vardır: **Mutasyonlar canlıları geliştirmezler,
aksine her zaman için canlılara zarar verirler.**

Bunun nedeni çok basittir: DNA çok kompleks bir düzene sahiptir. Bu
molekül üzerinde oluşan herhangi bir tesadüfi etki ancak zarar verir.
Amerikalı genetikçi B. G. Ranganathan bunu şöyle açıklar:

Mutasyonlar küçük, rasgele ve zararlıdırlar. Çok ender olarak meydana
gelirler ve en iyi ihtimalle etkisizdirler. Bu üç özellik, mutasyonların
evrimsel bir gelişme meydana getiremeyeceğini gösterir. Zaten yüksek
derecede özelleşmiş bir organizmada meydana gelebilecek rastlantısal bir
değişim, ya etkisiz olacaktır ya da zararlı. Bir kol saatinde meydana
gelecek rasgele bir değişim kol saatini geliştirmeyecektir. Ona büyük
ihtimalle zarar verecek veya en iyi ihtimalle etkisiz olacaktır. Bir
deprem bir şehri geliştirmez, ona yıkım getirir. (Charles Darwin, *The
Origin of Species: A Facsimile of the First Edition*, Harvard University
Press, 1964, s. 179.)

Nitekim bugüne kadar hiçbir yararlı, yani genetik bilgiyi geliştiren
mutasyon örneği gözlemlenmedi. Tüm mutasyonların zararlı olduğu görüldü.
Anlaşıldı ki, evrim teorisinin "evrim mekanizması" olarak gösterdiği
mutasyonlar, gerçekte canlıları sadece tahrip eden, sakat bırakan
genetik olaylardır. (İnsanlarda mutasyonun en sık görülen etkisi de
kanserdir.) Elbette tahrip edici bir mekanizma "evrim mekanizması"
olamaz. Doğal seleksiyon ise, Darwin'in de kabul ettiği gibi, "tek
başına hiçbir şey yapamaz." Bu gerçek bizlere doğada hiçbir "evrim
mekanizması" olmadığını göstermektedir. Evrim mekanizması olmadığına
göre de, evrim denen hayali süreç yaşanmış olamaz.

Fosil Kayıtları: Ara Formlardan Eser Yok

Evrim teorisinin iddia ettiği senaryonun yaşanmamış olduğunun en açık
göstergesi ise fosil kayıtlarıdır.

Evrim teorisinin bilim dışı iddiasına göre bütün canlılar birbirlerinden
türemişlerdir. Önceden var olan bir canlı türü, zamanla bir diğerine
dönüşmüş ve bütün türler bu şekilde ortaya çıkmışlardır. Teoriye göre
bu dönüşüm yüz milyonlarca yıl süren uzun bir zaman dilimini kapsamış ve
kademe kademe ilerlemiştir.

Bu durumda, iddia edilen uzun dönüşüm süreci içinde sayısız "ara
türler"in oluşmuş ve yaşamış olmaları gerekir.

Örneğin geçmişte, balık özelliklerini taşımalarına rağmen, bir yandan da
bazı sürüngen özellikleri kazanmış olan yarı balık-yarı sürüngen
canlılar yaşamış olmalıdır. Ya da sürüngen özelliklerini taşırken, bir
yandan da bazı kuş özellikleri kazanmış sürüngen-kuşlar ortaya çıkmış
olmalıdır. Bunlar, bir geçiş sürecinde oldukları için de, sakat, eksik,
kusurlu canlılar olmalıdır. Evrimciler geçmişte yaşamış olduklarına
inandıkları bu hayali varlıklara "ara-geçiş formu" adını verirler.

Eğer gerçekten bu tür canlılar geçmişte yaşamışlarsa bunların
sayılarının ve çeşitlerinin milyonlarca hatta milyarlarca olması
gerekir. Ve bu garip canlıların kalıntılarına mutlaka fosil kayıtlarında
rastlanması gerekir. Darwin, *Türlerin Kökeni*'nde bunu şöyle
açıklamıştır:

Eğer teorim doğruysa, türleri birbirine bağlayan sayısız ara-geçiş
çeşitleri mutlaka yaşamış olmalıdır... Bunların yaşamış olduklarının
kanıtları da sadece fosil kalıntıları arasında bulunabilir. (Charles
Darwin, *The Origin of Species*, s. 172, 280.)

Ancak bu satırları yazan Darwin, bu ara formların fosillerinin bir türlü
bulunamadığının da farkındaydı. Bunun teorisi için büyük bir açmaz
oluşturduğunu görüyordu. Bu yüzden, *Türlerin Kökeni* kitabının
"Teorinin Zorlukları" (Difficulties on Theory) adlı bölümünde şöyle
yazmıştı:

Eğer gerçekten türler öbür türlerden yavaş gelişmelerle türemişse, neden
sayısız ara geçiş formuna rastlamıyoruz? Neden bütün doğa bir karmaşa
halinde değil de, tam olarak tanımlanmış ve yerli yerinde? Sayısız ara
geçiş formu olmalı, fakat niçin yeryüzünün sayılamayacak kadar çok
katmanında gömülü olarak bulamıyoruz... Niçin her jeolojik yapı ve her
tabaka böyle bağlantılarla dolu değil? *(Charles Darwin, The Origin of
Species, s. 172, 280) *

Darwin'in Yıkılan Umutları

Ancak 19. yüzyılın ortasından bu yana dünyanın dört bir yanında hummalı
fosil araştırmaları yapıldığı halde bu ara geçiş formlarına
rastlanamamıştır. Yapılan kazılarda ve araştırmalarda elde edilen
bütün bulgular, evrimcilerin beklediklerinin aksine, canlıların
yeryüzünde birdenbire, eksiksiz ve kusursuz bir biçimde ortaya
çıktıklarını göstermiştir.

Ünlü İngiliz paleontolog (fosil bilimci) Derek W. Ager, bir evrimci
olmasına karşın bu gerçeği şöyle itiraf eder:

Sorunumuz şudur: Fosil kayıtlarını detaylı olarak incelediğimizde,
türler ya da sınıflar seviyesinde olsun, sürekli olarak aynı gerçekle
karşılaşırız; kademeli evrimle gelişen değil, aniden yeryüzünde oluşan
gruplar görürüz. (Derek A. Ager, *"The Nature of the Fossil Record"*,
Proceedings of the British Geological Association, c. 87, 1976, s. 133.)

Yani fosil kayıtlarında, tüm canlı türleri, aralarında hiçbir geçiş
formu olmadan eksiksiz biçimleriyle aniden ortaya çıkmaktadırlar. Bu,
Darwin'in öngörülerinin tam aksidir. Dahası, bu canlı türlerinin
yaratıldıklarını gösteren çok güçlü bir delildir. Çünkü bir canlı
türünün, kendisinden evrimleştiği hiçbir atası olmadan, bir anda ve
kusursuz olarak ortaya çıkmasının tek açıklaması, o türün yaratılmış
olmasıdır. Bu gerçek, ünlü evrimci biyolog Douglas Futuyma tarafından da
kabul edilir:

Yaratılış ve evrim, yaşayan canlıların kökeni hakkında yapılabilecek
yegane iki açıklamadır. Canlılar dünya üzerinde ya tamamen mükemmel ve
eksiksiz bir biçimde ortaya çıkmışlardır ya da böyle olmamıştır. Eğer
böyle olmadıysa, bir değişim süreci sayesinde kendilerinden önce var
olan bazı canlı türlerinden evrimleşerek meydana gelmiş olmalıdırlar.
Ama eğer eksiksiz ve mükemmel bir biçimde ortaya çıkmışlarsa, o halde
sonsuz güç sahibi bir akıl tarafından yaratılmış olmaları gerekir.
(Douglas J. Futuyma, *Science on Trial*, New York: Pantheon Books, 1983.
s. 197.)

Fosiller ise, canlıların yeryüzünde eksiksiz ve mükemmel bir **biçimde
ortaya çıktıklarını göstermektedir. Yani "türlerin kökeni", Darwin'in
sandığının aksine, evrim değil Yaratılıştır.**

İnsanın Evrimi Masalı

Evrim teorisini savunanların en çok gündeme getirdikleri konu, insanın
kökeni konusudur. Bu konudaki Darwinist iddia, insanın sözde maymunsu
birtakım yaratıklardan geldiğini varsayar. 4-5 milyon yıl önce başladığı
varsayılan bu süreçte, insan ile hayali ataları arasında bazı "ara
form"ların yaşadığı iddia edilir. Gerçekte tümüyle hayali olan bu
senaryoda dört temel "kategori" sayılır:

1- Australopithecus

2- Homo habilis

3- Homo erectus

4- Homo sapiens

Evrimciler, insanların sözde ilk maymunsu atalarına "güney maymunu"
anlamına gelen *"Australopithecus"* ismini verirler. Bu canlılar
gerçekte soyu tükenmiş bir maymun türünden başka bir şey değildir. Lord
Solly Zuckerman ve Prof. Charles Oxnard gibi İngiltere ve ABD'den
dünyaca ünlü iki anatomistin *Australopithecus* örnekleri üzerinde
yaptıkları çok geniş kapsamlı çalışmalar, bu canlıların sadece soyu
tükenmiş bir maymun türüne ait olduklarını ve insanlarla hiçbir
benzerlik taşımadıklarını göstermiştir. (Charles E. Oxnard, *"The Place
of Australopithecines in Human Evolution: Grounds for Doubt"*, Nature,
c. 258, s. 389. )

Evrimciler insan evriminin bir sonraki safhasını da, "homo" yani insan
olarak sınıflandırırlar. İddiaya göre homo serisindeki canlılar,
*Australopithecuslar*'dan daha gelişmişlerdir. Evrimciler, bu farklı
canlılara ait fosilleri ardı ardına dizerek hayali bir evrim şeması
oluştururlar. Bu şema hayalidir, çünkü gerçekte bu farklı sınıfların
arasında evrimsel bir ilişki olduğu asla ispatlanamamıştır. Evrim
teorisinin 20. yüzyıldaki en önemli savunucularından biri olan Ernst
Mayr, "*Homo sapiens*'e uzanan zincir gerçekte kayıptır" diyerek bunu
kabul eder. (J. Rennie, *"Darwin's Current Bulldog: Ernst Mayr"*,
Scientific American, Aralık 1992)

Evrimciler "*Australopithecus* \> *Homo habilis* \> *Homo erectus* \>
*Homo sapiens*" sıralamasını yazarken, bu türlerin her birinin, bir
sonrakinin atası olduğu izlenimini verirler. Oysa paleoantropologların
son bulguları, *Australopithecus*, *Homo habilis* ve *Homo erectus*'un
dünya'nın farklı bölgelerinde aynı dönemlerde yaşadıklarını
göstermektedir. (Alan Walker, *Science*, c. 207, 1980, s. 1103; A. J.
Kelso, *Physical Antropology,* 1. baskı, New York: J. B. Lipincott Co.,
1970, s. 221; M. D. Leakey, Olduvai Gorge, c. 3, Cambridge: Cambridge
University Press, 1971, s. 272.)

Dahası *Homo erectus* sınıflamasına ait insanların bir bölümü çok modern
zamanlara kadar yaşamışlar, *Homo sapiens neandertalensis* ve *Homo
sapiens sapiens* (insan) ile aynı ortamda yan yana bulunmuşlardır.
(*Time*, Kasım 1996)

Bu ise elbette bu sınıfların birbirlerinin ataları oldukları iddiasının
geçersizliğini açıkça ortaya koymaktadır. Harvard Üniversitesi
paleontologlarından Stephen Jay Gould, kendisi de bir evrimci olmasına
karşın, Darwinist teorinin içine girdiği bu çıkmazı şöyle açıklar:

Eğer birbiri ile paralel bir biçimde yaşayan üç farklı hominid
(insanımsı) çizgisi varsa, o halde bizim soy ağacımıza ne oldu?
Açıktır ki, bunların biri diğerinden gelmiş olamaz. Dahası, biri
diğeriyle karşılaştırıldığında evrimsel bir gelişme trendi
göstermemektedirler. (S. J. Gould, *Natural History*, c. 85, 1976, s.
30.)

Kısacası, medyada ya da ders kitaplarında yer alan hayali birtakım "yarı
maymun, yarı insan" canlıların çizimleriyle, yani sırf propaganda
yoluyla ayakta tutulmaya çalışılan insanın evrimi senaryosu, hiçbir
bilimsel temeli olmayan bir masaldan ibarettir. Bu konuyu uzun yıllar
inceleyen, özellikle *Australopithecus* fosilleri üzerinde 15 yıl
araştırma yapan İngiltere'nin en ünlü ve saygın bilim adamlarından
Lord Solly Zuckerman, bir evrimci olmasına rağmen, ortada maymunsu
canlılardan insana uzanan gerçek bir soy ağacı olmadığı sonucuna
varmıştır.

Zuckerman bir de ilginç bir "bilim skalası" yapmıştır. Bilimsel olarak
kabul ettiği bilgi dallarından, bilim dışı olarak kabul ettiği bilgi
dallarına kadar bir yelpaze oluşturmuştur. Zuckerman'ın bu tablosuna
göre en "bilimsel" -yani somut verilere dayanan- bilgi dalları kimya ve
fiziktir. Yelpazede bunlardan sonra biyoloji bilimleri, sonra da sosyal
bilimler gelir. Yelpazenin en ucunda, yani en "bilim dışı" sayılan
kısımda ise, Zuckerman'a göre, telepati, altıncı his gibi "duyum ötesi
algılama" kavramları ve bir de "insanın evrimi" vardır\! Zuckerman,
yelpazenin bu ucunu şöyle açıklar:

Objektif gerçekliğin alanından çıkıp da, biyolojik bilim olarak
varsayılan bu alanlara -yani duyum ötesi algılamaya ve insanın fosil
tarihinin yorumlanmasına- girdiğimizde, evrim teorisine inanan bir kimse
için herşeyin mümkün olduğunu görürüz. Öyle ki teorilerine kesinlikle
inanan bu kimselerin çelişkili bazı yargıları aynı anda kabul etmeleri
bile mümkündür. (Solly Zuckerman, *Beyond The Ivory Tower*, New York:
Toplinger Publications, 1970, s. 19.)

İşte insanın evrimi masalı da, teorilerine körü körüne inanan birtakım
insanların buldukları bazı fosilleri ön yargılı bir biçimde
yorumlamalarından ibarettir.

Darwin Formülü\!

Şimdiye kadar ele aldığımız tüm teknik delillerin yanında, isterseniz
evrimcilerin nasıl saçma bir inanışa sahip olduklarını bir de çocukların
bile anlayabileceği kadar açık bir örnekle özetleyelim.

Evrim teorisi canlılığın tesadüfen oluştuğunu iddia etmektedir.
Dolayısıyla bu akıl dışı iddiaya göre cansız ve şuursuz atomlar
biraraya gelerek önce hücreyi oluşturmuşlardır ve sonrasında aynı
atomlar bir şekilde diğer canlıları ve insanı meydana getirmişlerdir.
Şimdi düşünelim; canlılığın yapıtaşı olan karbon, fosfor, azot,
potasyum gibi elementleri biraraya getirdiğimizde bir yığın oluşur. Bu
atom yığını, hangi işlemden geçirilirse geçirilsin, tek bir canlı
oluşturamaz. İsterseniz bu konuda bir "deney" tasarlayalım ve
evrimcilerin aslında savundukları, ama yüksek sesle dile getiremedikleri
iddiayı onlar adına "Darwin Formülü" adıyla inceleyelim:

Evrimciler, çok sayıda büyük varilin içine canlılığın yapısında bulunan
fosfor, azot, karbon, oksijen, demir, magnezyum gibi elementlerden bol
miktarda koysunlar. Hatta normal şartlarda bulunmayan ancak bu karışımın
içinde bulunmasını gerekli gördükleri malzemeleri de bu varillere
eklesinler. Karışımların içine, istedikleri kadar amino asit,
istedikleri kadar da protein doldursunlar. Bu karışımlara istedikleri
oranda ısı ve nem versinler. Bunları istedikleri gelişmiş cihazlarla
karıştırsınlar. Varillerin başına da dünyanın önde gelen bilim
adamlarını koysunlar. Bu uzmanlar babadan oğula, kuşaktan kuşağa
aktararak nöbetleşe milyarlarca, hatta trilyonlarca sene sürekli
varillerin başında beklesinler.

Bir canlının oluşması için hangi şartların var olması gerektiğine
inanılıyorsa hepsini kullanmak serbest olsun. Ancak, ne yaparlarsa
yapsınlar o varillerden kesinlikle bir canlı çıkartamazlar. Zürafaları,
aslanları, arıları, kanaryaları, bülbülleri, papağanları, atları,
yunusları, gülleri, orkideleri, zambakları, karanfilleri, muzları,
portakalları, elmaları, hurmaları, domatesleri, kavunları, karpuzları,
incirleri, zeytinleri, üzümleri, şeftalileri, tavus kuşlarını,
sülünleri, renk renk kelebekleri ve bunlar gibi milyonlarca canlı
türünden hiçbirini oluşturamazlar. Değil burada birkaçını saydığımız
bu canlı varlıkları, bunların tek bir hücresini bile elde edemezler.

Kısacası, bilinçsiz **atomlar biraraya gelerek hücreyi oluşturamazlar.**
Sonra yeni bir karar vererek bir hücreyi ikiye bölüp, sonra art arda
başka kararlar alıp, elektron mikroskobunu bulan, sonra kendi hücre
yapısını bu mikroskop altında izleyen profesörleri oluşturamazlar.
**Madde, ancak Yüce Allah'ın üstün yaratmasıyla hayat bulur.**

Bunun aksini iddia eden evrim teorisi ise, akla tamamen aykırı bir
safsatadır. Evrimcilerin ortaya attığı iddialar üzerinde biraz bile
düşünmek, üstteki örnekte olduğu gibi, bu gerçeği açıkça gösterir.

Göz ve Kulaktaki Teknoloji

Evrim teorisinin kesinlikle açıklama getiremeyeceği bir diğer konu ise
göz ve kulaktaki üstün algılama kalitesidir.

Gözle ilgili konuya geçmeden önce "Nasıl görürüz?" sorusuna kısaca cevap
verelim. Bir cisimden gelen ışınlar, gözde retinaya ters olarak düşer.
Bu ışınlar, buradaki hücreler tarafından elektrik sinyallerine
dönüştürülür ve beynin arka kısmındaki görme merkezi denilen
küçücük bir noktaya ulaşır. Bu elektrik sinyalleri bir dizi işlemden
sonra beyindeki bu merkezde görüntü olarak algılanır. Bu bilgiden sonra
şimdi düşünelim:

Beyin ışığa kapalıdır. Yani beynin içi kapkaranlıktır, ışık beynin
bulunduğu yere kadar giremez. Görüntü merkezi denilen yer kapkaranlık,
ışığın asla ulaşmadığı, belki de hiç karşılaşmadığınız kadar karanlık
bir yerdir. Ancak siz bu zifiri karanlıkta ışıklı, pırıl pırıl bir
dünyayı seyretmektesiniz.

Üstelik bu o kadar net ve kaliteli bir görüntüdür ki 21. yüzyıl
teknolojisi bile her türlü imkana rağmen bu netliği sağlayamamıştır.
Örneğin şu anda okuduğunuz kitaba, kitabı tutan ellerinize bakın, sonra
başınızı kaldırın ve çevrenize bakın. Şu anda gördüğünüz netlik ve
kalitedeki bu görüntüyü başka bir yerde gördünüz mü? Bu kadar net bir
görüntüyü size dünyanın bir numaralı televizyon şirketinin ürettiği en
gelişmiş televizyon ekranı dahi veremez. 100 yıldır binlerce mühendis bu
netliğe ulaşmaya çalışmaktadır. Bunun için fabrikalar, dev tesisler
kurulmakta, araştırmalar yapılmakta, planlar ve tasarımlar
geliştirilmektedir. Yine bir TV ekranına bakın, bir de şu anda elinizde
tuttuğunuz bu kitaba. Arada büyük bir netlik ve kalite farkı olduğunu
göreceksiniz. Üstelik, TV ekranı size iki boyutlu bir görüntü gösterir,
oysa siz üç boyutlu, derinlikli bir perspektifi izlemektesiniz.

Uzun yıllardır on binlerce mühendis üç boyutlu TV yapmaya, gözün görme
kalitesine ulaşmaya çalışmaktadırlar. Evet, üç boyutlu bir televizyon
sistemi yapabildiler ama onu da gözlük takmadan üç boyutlu görmek mümkün
değil, kaldı ki bu suni bir üç boyuttur. Arka taraf daha bulanık, ön
taraf ise kağıttan dekor gibi durur. Hiçbir zaman gözün gördüğü kadar
net ve kaliteli bir görüntü oluşmaz. Kamerada da, televizyonda da
mutlaka görüntü kaybı meydana gelir.

İşte evrimciler, bu kaliteli ve net görüntüyü oluşturan mekanizmanın
tesadüfen oluştuğunu iddia etmektedirler. Şimdi biri size, odanızda
duran televizyon tesadüfler sonucunda oluştu, atomlar biraraya geldi ve
bu görüntü oluşturan aleti meydana getirdi dese ne düşünürsünüz?
Binlerce kişinin biraraya gelip yapamadığını şuursuz atomlar nasıl
yapsın?

Gözün gördüğünden daha ilkel olan bir görüntüyü oluşturan alet tesadüfen
oluşamıyorsa, gözün ve gözün gördüğü görüntünün de tesadüfen
oluşamayacağı çok açıktır. Aynı durum kulak için de geçerlidir. Dış
kulak, çevredeki sesleri kulak kepçesi vasıtasıyla toplayıp orta kulağa
iletir; orta kulak aldığı ses titreşimlerini güçlendirerek iç kulağa
aktarır; iç kulak da bu titreşimleri elektrik sinyallerine dönüştürerek
beyne gönderir. Aynen görmede olduğu gibi duyma işlemi de beyindeki
duyma merkezinde gerçekleşir.

Gözdeki durum kulak için de geçerlidir, yani beyin, ışık gibi sese de
kapalıdır, ses geçirmez. Dolayısıyla dışarısı ne kadar gürültülü de olsa
beynin içi tamamen sessizdir. Buna rağmen en net sesler beyinde
algılanır. Ses geçirmeyen beyninizde bir orkestranın senfonilerini
dinlersiniz, kalabalık bir ortamın tüm gürültüsünü duyarsınız. Ama o
anda hassas bir cihazla beyninizin içindeki ses düzeyi ölçülse, burada
keskin bir sessizliğin hakim olduğu görülecektir.

Net bir görüntü elde edebilmek ümidiyle teknoloji nasıl kullanılıyorsa,
ses için de aynı çabalar onlarca yıldır sürdürülmektedir. Ses kayıt
cihazları, müzik setleri, birçok elektronik alet, sesi algılayan müzik
sistemleri bu çalışmalardan bazılarıdır. Ancak, tüm teknolojiye, bu
teknolojide çalışan binlerce mühendise ve uzmana rağmen kulağın
oluşturduğu netlik ve kalitede bir sese ulaşılamamıştır. En büyük müzik
sistemi şirketinin ürettiği en kaliteli müzik setini düşünün. Sesi
kaydettiğinde mutlaka sesin bir kısmı kaybolur veya az da olsa mutlaka
parazit oluşur veya müzik setini açtığınızda daha müzik başlamadan bir
cızırtı mutlaka duyarsınız. Ancak insan vücudundaki teknolojinin ürünü
olan sesler son derece net ve kusursuzdur. Bir insan kulağı, hiçbir
zaman müzik setinde olduğu gibi cızırtılı veya parazitli algılamaz; ses
ne ise tam ve net bir biçimde onu algılar. Bu durum, insan yaratıldığı
günden bu yana böyledir.

Şimdiye kadar insanoğlunun yaptığı hiçbir görüntü ve ses cihazı, göz ve
kulak kadar hassas ve başarılı birer algılayıcı olamamıştır. Ancak görme
ve işitme olayında, tüm bunların ötesinde, çok büyük bir gerçek daha
vardır.

Beynin İçinde Gören ve Duyan Şuur Kime Aittir?

Beynin içinde, ışıl ışıl renkli bir dünyayı seyreden, senfonileri,
kuşların cıvıltılarını dinleyen, gülü koklayan kimdir?

İnsanın gözlerinden, kulaklarından, burnundan gelen uyarılar, elektrik
sinyali olarak beyne gider. Biyoloji, fizyoloji veya biyokimya
kitaplarında bu görüntünün beyinde nasıl oluştuğuna dair birçok detay
okursunuz. Ancak, bu konu hakkındaki en önemli gerçeğe hiçbir yerde
rastlayamazsınız: Beyinde, bu elektrik sinyallerini görüntü, ses, koku
ve his olarak algılayan kimdir?

Beynin içinde göze, kulağa, burna ihtiyaç duymadan tüm bunları algılayan
bir şuur bulunmaktadır. Bu şuur kime aittir?

Elbette bu şuur beyni oluşturan sinirler, yağ tabakası ve sinir
hücrelerine ait değildir. İşte bu yüzden, herşeyin maddeden ibaret
olduğunu zanneden Darwinist-materyalistler bu sorulara hiçbir cevap
verememektedirler. Çünkü bu şuur, Allah'ın yaratmış olduğu ruhtur. Ruh,
görüntüyü seyretmek için göze, sesi duymak için kulağa ihtiyaç duymaz.
Bunların da ötesinde düşünmek için beyne ihtiyaç duymaz.

Bu açık ve ilmi gerçeği okuyan her insanın, beynin içindeki birkaç
santimetreküplük, kapkaranlık mekana tüm kainatı üç boyutlu, renkli,
gölgeli ve ışıklı olarak sığdıran Yüce Allah'ı düşünüp, O'ndan korkup,
O'na sığınması gerekir.

Materyalist Bir İnanç

Buraya kadar incelediklerimiz, evrim teorisinin bilimsel bulgularla
açıkça çelişen bir iddia olduğunu göstermektedir. Teorinin hayatın
kökeni hakkındaki iddiası bilime aykırıdır, öne sürdüğü evrim
mekanizmalarının hiçbir evrimleştirici etkisi yoktur ve fosiller
teorinin gerektirdiği ara formların yaşamadıklarını göstermektedir. Bu
durumda, elbette, evrim teorisinin bilime aykırı bir düşünce olarak bir
kenara atılması gerekir. Nitekim tarih boyunca dünya merkezli evren
modeli gibi pek çok düşünce, bilimin gündeminden çıkarılmıştır. Ama
evrim teorisi ısrarla bilimin gündeminde tutulmaktadır. Hatta bazı
insanlar teorinin eleştirilmesini "bilime saldırı" olarak göstermeye
bile çalışmaktadırlar. Peki neden?..

Bu durumun nedeni, evrim teorisinin bazı çevreler için, kendisinden asla
vazgeçilemeyecek dogmatik bir inanış oluşudur. Bu çevreler, materyalist
felsefeye körü körüne bağlıdırlar ve Darwinizm'i de doğaya
getirilebilecek yegane materyalist açıklama olduğu için
benimsemektedirler.

Bazen bunu açıkça itiraf da ederler. Harvard Üniversitesi'nden ünlü bir
genetikçi ve aynı zamanda önde gelen bir evrimci olan Richard Lewontin,
"önce materyalist, sonra bilim adamı" olduğunu şöyle itiraf etmektedir:

Bizim materyalizme bir inancımız var, 'a priori' (önceden kabul edilmiş,
doğru varsayılmış) bir inanç bu. Bizi dünyaya materyalist bir açıklama
getirmeye zorlayan şey, bilimin yöntemleri ve kuralları değil. Aksine,
materyalizme olan 'a priori' bağlılığımız nedeniyle, dünyaya materyalist
bir açıklama getiren araştırma yöntemlerini ve kavramları kurguluyoruz.
Materyalizm mutlak doğru olduğuna göre de, İlahi bir açıklamanın sahneye
girmesine izin veremeyiz. (Richard Lewontin, *"The Demon-Haunted
World"*, The New York Review of Books, 9 Ocak, 1997, s. 28.)

Bu sözler, Darwinizm'in, materyalist felsefeye bağlılık uğruna yaşatılan
bir dogma olduğunun açık ifadeleridir. Bu dogma, maddeden başka hiçbir
varlık olmadığını varsayar. Bu nedenle de cansız, bilinçsiz maddenin,
hayatı var ettiğine inanır. Milyonlarca farklı canlı türünün; örneğin
kuşların, balıkların, zürafaların, kaplanların, böceklerin, ağaçların,
çiçeklerin, balinaların ve insanların maddenin kendi içindeki
etkileşimlerle, yani yağan yağmurla, çakan şimşekle, cansız maddenin
içinden oluştuğunu kabul eder. Gerçekte ise bu, hem akla hem bilime
aykırı bir kabuldür. Ama Darwinistler kendilerince Allah'ın apaçık olan
varlığını kabul etmemek için, bu akıl ve bilim dışı kabulü cehaletle
savunmaya devam etmektedirler.

Canlıların kökenine materyalist bir ön yargı ile bakmayan insanlar ise,
şu açık gerçeği görürler: Tüm canlılar, üstün bir güç, bilgi ve akla
sahip olan bir Yaratıcının eseridirler. Yaratıcı, tüm evreni yoktan var
eden, en kusursuz biçimde düzenleyen ve tüm canlıları yaratıp
şekillendiren Allah'tır.

Evrim Teorisi Dünya Tarihinin En Etkili Büyüsüdür

Burada şunu da belirtmek gerekir ki, ön yargısız, hiçbir ideolojinin
etkisi altında kalmadan, sadece aklını ve mantığını kullanan her insan,
bilim ve medeniyetten uzak toplumların hurafelerini andıran evrim
teorisinin inanılması imkansız bir iddia olduğunu kolaylıkla
anlayacaktır.

Yukarıda da belirtildiği gibi, evrim teorisine inananlar, büyük bir
varilin içine birçok atomu, molekülü, cansız maddeyi dolduran ve
bunların karışımından zaman içinde düşünen, akleden, buluşlar yapan
profesörlerin, üniversite öğrencilerinin, Einstein, Hubble gibi bilim
adamlarının, Frank Sinatra, Charlton Heston gibi sanatçıların, bunun
yanı sıra ceylanların, limon ağaçlarının, karanfillerin çıkacağına
inanmaktadırlar. Üstelik, bu saçma iddiaya inananlar bilim adamları,
profesörler, kültürlü, eğitimli insanlardır. Bu nedenle evrim teorisi
için "dünya tarihinin en büyük ve en etkili büyüsü" ifadesini kullanmak
yerinde olacaktır. Çünkü, dünya tarihinde insanların bu derece aklını
başından alan, akıl ve mantıkla düşünmelerine imkan tanımayan,
gözlerinin önüne sanki bir perde çekip çok açık olan gerçekleri
görmelerine engel olan bir başka inanç veya iddia daha yoktur. Bu,
Afrikalı bazı kabilelerin totemlere, Sebe halkının Güneş'e tapmasından,
Hz. İbrahim (as)'ın kavminin elleri ile yaptıkları putlara, Hz. Musa
(as)'ın kavminin içinden bazı insanların altından yaptıkları buzağıya
tapmalarından çok daha vahim ve akıl almaz bir körlüktür. Gerçekte bu
durum, Allah'ın Kuran'da işaret ettiği bir akılsızlıktır. Allah, bazı
insanların anlayışlarının kapanacağını ve gerçekleri görmekten aciz
duruma düşeceklerini birçok ayetinde bildirmektedir. Bu ayetlerden
bazıları şöyledir:

Şüphesiz, inkar edenleri uyarsan da, uyarmasan da, onlar için fark
etmez; inanmazlar. Allah, onların kalplerini ve kulaklarını
mühürlemiştir; gözlerinin üzerinde perdeler vardır. Ve büyük azap
onlaradır. (Bakara Suresi, 6-7)

… Kalpleri vardır bununla kavrayıp-anlamazlar, gözleri vardır bununla
görmezler, kulakları vardır bununla işitmezler. Bunlar hayvanlar
gibidir, hatta daha aşağılıktırlar. İşte bunlar gafil olanlardır. (Araf
Suresi, 179)

Allah, Hicr Suresi'nde ise, bu insanların mucizeler görseler bile
inanmayacak kadar büyülendiklerini şöyle bildirmektedir:

Onların üzerlerine gökyüzünden bir kapı açsak, ordan yukarı yükselseler
de, mutlaka: "Gözlerimiz döndürüldü, belki biz büyülenmiş bir
topluluğuz" diyeceklerdir. (Hicr Suresi, 14-15)

Bu kadar geniş bir kitlenin üzerinde bu büyünün etkili olması,
insanların gerçeklerden bu kadar uzak tutulmaları ve 150 yıldır bu
büyünün bozulmaması ise, kelimelerle anlatılamayacak kadar hayret
verici bir durumdur. Çünkü, bir veya birkaç insanın imkansız
senaryolara, saçmalık ve mantıksızlıklarla dolu iddialara inanmaları
anlaşılabilir. Ancak dünyanın dört bir yanındaki insanların, şuursuz ve
cansız atomların ani bir kararla biraraya gelip; olağanüstü bir
organizasyon, disiplin, akıl ve şuur gösterip kusursuz bir sistemle
işleyen evreni, canlılık için uygun olan her türlü özelliğe sahip olan
Dünya gezegenini ve sayısız kompleks sistemle donatılmış canlıları
meydana getirdiğine inanmasının, "büyü"den başka bir açıklaması yoktur.

Nitekim, Allah Kuran'da, inkarcı felsefenin savunucusu olan bazı
kimselerin, yaptıkları büyülerle insanları etkilediklerini Hz. Musa (as)
ve Firavun arasında geçen bir olayla bizlere bildirmektedir. Hz. Musa
(as), Firavun'a hak dini anlattığında, Firavun Hz. Musa (as)'a, kendi
"bilgin büyücüleri" ile insanların toplandığı bir yerde karşılaşmasını
söyler. Hz. Musa (as), büyücülerle karşılaştığında, büyücülere önce
onların marifetlerini sergilemelerini emreder. Bu olayın anlatıldığı
ayet şöyledir:

(Musa:) "Siz atın" dedi. (Asalarını) atıverince, insanların gözlerini
büyüleyiverdiler, onları dehşete düşürdüler ve (ortaya) büyük bir sihir
getirmiş oldular. (Araf Suresi, 116)

Görüldüğü gibi Firavun'un büyücüleri yaptıkları "aldatmacalar"la -Hz.
Musa (as) ve ona inananlar dışında- insanların hepsini
büyüleyebilmişlerdir. Ancak, onların attıklarına karşılık Hz. Musa
(as)'ın ortaya koyduğu delil, onların bu büyüsünü, ayette bildirildiği
gibi "uydurduklarını yutmuş" yani etkisiz kılmıştır:

Biz de Musa'ya: "Asanı fırlatıver" diye vahyettik. (O da fırlatıverince)
bir de baktılar ki, o bütün uydurduklarını derleyip-toparlayıp yutuyor.
Böylece hak yerini buldu, onların bütün yapmakta oldukları geçersiz
kaldı. Orada yenilmiş oldular ve küçük düşmüşler olarak tersyüz
çevrildiler. (Araf Suresi, 117-119)

Ayetlerde de bildirildiği gibi, daha önce insanları büyüleyerek
etkileyen bu kişilerin yaptıklarının bir sahtekarlık olduğunun
anlaşılması ile, söz konusu insanlar küçük düşmüşlerdir. Günümüzde de
bir büyünün etkisiyle, bilimsellik kılıfı altında son derece saçma
iddialara inanan ve bunları savunmaya hayatlarını adayanlar, eğer bu
iddialardan vazgeçmezlerse gerçekler tam anlamıyla açığa çıktığında ve
"büyü bozulduğunda" küçük duruma düşeceklerdir. Nitekim, yaklaşık 60
yaşına kadar evrimi savunan ve ateist bir felsefeci olan, ancak daha
sonra gerçekleri gören Malcolm Muggeridge evrim teorisinin yakın
gelecekte düşeceği durumu şöyle açıklamaktadır:

**Ben kendim, evrim teorisinin, özellikle uygulandığı alanlarda,
geleceğin tarih kitaplarındaki en büyük espri malzemelerinden biri
olacağına ikna oldum.** Gelecek kuşak, bu kadar çürük ve belirsiz bir
hipotezin inanılmaz bir saflıkla kabul edilmesini hayretle
karşılayacaktır. (Malcolm Muggeridge, The End of Christendom, Grand
Rapids: Eerdmans, 1980, s. 43)

Bu gelecek, uzakta değildir aksine çok yakın bir gelecekte insanlar
"tesadüfler"in ilah olamayacaklarını anlayacaklar ve evrim teorisi dünya
tarihinin en büyük aldatmacası ve en şiddetli büyüsü olarak
tanımlanacaktır. Bu şiddetli büyü, büyük bir hızla dünyanın dört bir
yanında insanların üzerinden kalkmaya başlamıştır. Artık evrim
aldatmacasının sırrını öğrenen birçok insan, bu aldatmacaya nasıl
kandığını hayret ve şaşkınlıkla düşünmektedir.

Dediler ki: "Sen Yücesin, bize öğrettiğinden başka bizim hiçbir bilgimiz
yok. Gerçekten Sen, herşeyi bilen, hüküm ve hikmet sahibi olansın."
(Bakara Suresi, 32)

NOTLAR

1\. Stephen Hawking’in Evreni, David Filkin, BBC Books, Aksoy
Yayıncılık, Aralık1998, s. 90

2\. Stephen Hawking, Evreni Kucaklayan Karınca, Alkım Kitapçılık ve
Yayıncılık, 1993, s. 62-63

3\. Henry Margenau, Roy Abraham Vargesse. Cosmos, Bios, Theos. La Salla
IL: OpeN Court Publishing, 1992, s. 241

4\. H. P. Lipson, "A Physicist Looks at Evolution", Physics Bulletin,
vol. 138, 1980, s. 138

5\. Taşkın Tuna, Uzayın Sırları, Boğaziçi Yayınları, s.185

6\. Colin A. Ronan, The Universe Explained, The Earth-Dwellers's Guide
to the mysteries of Space, Henry Holtand Company, s. 178, 179

7\. Taşkın Tuna, Uzayın Sırları, Boğaziçi Yayınları, s.186

8\. Steven Weinberg, İlk Üç Dakika, (The First Three Minutes), TÜBİTAK
Popüler Bilim Kitapları serisi, 1995, s. 84

9\. Stephen Hawking, Zamanın Kısa Tarihi, Milliyet, s.9

10\. Hugh Ross, The Creator and the Cosmos, How Greatest Scientific
Discoveries of the Century Reveal God, Colorado: NavPress, revised
edition, 1995, s. 76

11\. Michael Denton, Nature’s Destiny:How The Laws of Biology Reveal
Purpose in the Universe, The New York: The Free Press,1998, s.12-13

12\. Paul Davies, The Accidental Universe, Cambridge: Cambridge
University Press, 1982, Önsöz.

13\. Jean Guitton, Tanrı ve Bilim, Simavi Yayınları, 1993, s. 62

14\. Jean Guitton, Tanrı ve Bilim, Simavi Yayınları, 1993, s. 62

15\. Jean Guitton, Tanrı ve Bilim, Simavi Yayınları, 1993, s. 62

16\. Ümit Şimşek, Atom, Yeni Asya Yayınları, s.7

17\. Taşkın Tuna, Uzayın Ötesi, Boğaziçi Yayınları, 1995, s. 53

18\. Jean Guitton, Tanrı ve Bilim, Simavi Yayınları, 1993, s. 62

19\. Taşkın Tuna, Uzayın Ötesi, Boğaziçi Yayınları, 1995, s. 52

20\. Stephen Hawking'in Evreni, David Filkin, BBC Books, Aksoy
Yayıncılık, s 142, 143

21\. Richard Feynman, Fizik Yasaları Üzerine, TÜBİTAK Yayınları, s. 150

22\. Richard Feynman, Fizik Yasaları Üzerine, TÜBİTAK Yayınları, s. 151

23\. Jean Guitton, Tanrı ve Bilim, Simavi Yayınları, s. 5

24\. Stephen Hawking, Zamanın Kısa Tarihi, Milliyet Yayınları, s. 117

25\. Martin Sherwood & Christine Sulton, The Physical World, Oxford
University Press, 1988, s. 81

26\. Martin Sherwood & Christine Sulton, The Physical World, Oxford
University Press, 1988, s. 82

27\. Martin Sherwood & Christine Sulton, The Physical World, Oxford
University Press, 1988, s. 79

28\. Vlasov Trifonov, 107 Kimya Öyküsü, TÜBİTAK Yayınları, s. 117

29\. Vlasov Trifonov, 107 Kimya Öyküsü, TÜBİTAK Yayınları, s. 118

30\. David Burnie, Life, Eyewitness Science, London: Dorling Kindersley,
1996, s.8

31\. Nevil V.Sidgwick, The Chemical Elements and Their Compounds, vol.1,
Oxford: Oxford University Press, 1950, s.490

32\. Martin Sherwood & Christine Sulton, The Physical World, Oxford
University Press, 1988, s. 30

33\. Structure of Matter, The Time Inc. Book Company, s. 70, 1992

34\. Molecules, Scientific American Library, P.W. Atkins, s. 115

35\. Molecules, Scientific American Library, P.W. Atkins, s. 128

36\. Molecules, Scientific American Library, P.W. Atkins, s. 130

37\. Molecules, Scientific American Library, P.W. Atkins, s. 93

38\. Taşkın Tuna, Uzayın Ötesi, Boğaziçi Yayınları, 1995, s. 166

39\. Henry M. Morris, Impact No. 111, Eylül 1982

40\. Prof.Dr. Carl Sagan, Cosmos, s.37

41\. Darlington C.D.,Evolution for Naturalists, (NY, John Wiley, 1980)
s.15

42\. The Necessity of Darwinism, New Scientist, Vol 94, April 15, 1982,
s. 130

43\. Dr. Gary Parker, Impact No: 62, Ağustos 1978

44\. Jean Guitton, Tanrı ve Bilim, s.38

45\. Michael Behe, Darwin’s Black Box, s.8

46\. Théma Larousse, Tematik Ansiklopedi Bilim ve Teknoloji, Evren ve
Dünya, Matematik, Fizik, Kimya, Teknoloji, s. 300

RESİM ALTI YAZILARI

s.12

Sir Fred Hoyle

s.13

Evren büyük bir patlama ile yokluktan var olmuştur. Bu patlamanın ilk
anından itibaren oluşan bütün parçacıkların ve meydana çıkan bütün
kuvvetlerin büyük bir uyum ve denge içinde dağılması sonucunda evrenin
şu anki kusursuz sistemi oluşmuştur.

s.14

Georges Lemaitre

Edwin Hubble

Alpha Centauri yıldızlarının ışıklarının kızıl ve maviye kaymaları, bu
yıldızların birbirlerinin yörüngelerinde hareket ettiklerini ortaya
çıkarmıştır. Yapılan gözlemler yörüngelerin 80 yılda tamamlandığını
göstermiştir.

s.15

Albert Einstein Edwin Hubble'ın gözlem yaptığı Wilson gözlemevine bir
ziyaret sırasında.

s.16

Doppler etkisine göre galaksi dünyadan sabit bir uzaklıktaysa ışık
dalgalarının spektrumu sabit gözükecektir (üstte), galaksi bizden
uzaklaşıyorsa dalgalar uzayacak, kızıla kayacaktır (ortada), galaksi
bize doğru yaklaşıyorsa dalgalar sıkışmış gözükecek ve maviye
kayacaktır. (altta)

George Gamov

s.17

Arno Penzias ve Robert Bob Wilson'un kozmik fon radyasyonunu ilk
keşfettikleri Bell Laboratuvarı'ndaki dev boynuz anten.

Penzias ve Wilson bu keşiflerinden dolayı 1978 yılında Nobel ödülü
aldılar.

George Smoot

s.18

Evrenin büyük bir patlama sonucu oluştuğunu delillendiren COBE uydusunun
fırlatılış anı

s.24

Ne maddenin, ne de zamanın var olmadığı ve patlamanın gerçekleştiği "0"
anından sonra Evren ve onun yapı taşı olan atomlar çok büyük bir düzen
içinde yoktan var edilmişlerdir.

3 DAKİKA

Protonlar ve nötronlar atom çekirdeğini meydana getirirler.

s.25

Atom

Elektron

Nötrino

Helyum Çekirdeği

Nötron

Döteryum Çekirdeği

Proton

Hadron

Kuark

Yerçekimi

Elektromanyetizma

Zayıf Nükleer Kuvvet

Güçlü Nükleer Kuvvet

Antikuark

Tekillik

Birleşik Kuvvetler

1\. SANİYE

Kuarklar proton, nötron, elektron ve nötrinoları oluşturur

10<sup>-6</sup> SANİYE

Antimadde ve maddenin birbirlerini yok etmeleri

10<sup>-35</sup> ile 10<sup>-32</sup> SANİYE ARASI

10<sup>-43</sup> SANİYE

Planck zamanı

s.26

Görmedin mi ki, gerçekten, göklerde ve yerde olanlar, güneş, ay,
yıldızlar, dağlar, ağaçlar, hayvanlar ve insanlardan birçoğu Allah'a
secde etmektedirler. Birçoğu üzerine azap hak olmuştur. Allah kimi
aşağılık kılarsa, artık onun için bir yüceltici yoktur. Şüphesiz
Allah, dilediğini yapar. (Hac Suresi, 18)

s.28

Steven Weinberg

s.29

Hidrojen Atomu

Helyum Atomu

s.31

Geceyi, gündüzü, güneşi ve ayı sizin emrinize verdi; yıldızlar da O'nun
emriyle emre hazır kılınmıştır. Şüphesiz bunda, aklını kullanabilen bir
topluluk için ayetler vardır. (Nahl Suresi, 12)

s.35

Yerçekiminin olmadığı bir ortamda ancak özel düzenekler kullanılarak
belli bir süre kalınabilir. Çünkü canlılar ancak yerçekiminin var olduğu
bir sistemde hayatını devam ettirebilir.

s.36

Tüm evrende yerçekimi gibi temel kuvvetlerin üzerine kurulmuş üstün bir
tasarım ve kusursuz bir düzen hüküm sürmektedir. Bu düzenin Sahibi
elbette her şeyi kusursuzca yoktan var eden Allah'tır. Çağdaş fizik ve
astronominin en önde gelen kurucusu ve "yaşamış en büyük bilim adamı"
sayılan Isaac Newton (1642-1727) bu gerçeği şu şekilde ifade eder:

"Güneş sisteminin, gezegenlerin ve kuyruklu yıldızların harika
sistemleri yalnızca akıllı ve güçlü bir varlığın kudretiyle sürebilir.
Bu varlık her şeyi yönetir, yalnızca dünyanın ruhunu değil, her şeyi, O
Allah'tır."

s.40

Çekirdek, proton ve elektronlardan oluşan atomun her parçasını üçlü bir
kuark grubu meydana getirir.

Atom

s.41

Üçlü kuark grubu ve merkezinde bulunan iplikçikler

s.42

Manş Denizi

Almanya

Çek Cumhuriyeti

Avusturya

İsviçre

Fransa

Biskay Körfezi

Portekiz

İspanya

Balear Adaları

Atomun protonu ile elektronları arasındaki boşluk, yukarıdaki haritada
işaretli alan kadar geniştir.

s.43

karbon -14

6 proton 8 nötron

Nötron

Elektron

Proton

Nötrino

Foton

nitrojen -14

7 proton, 7 nötron

s.45

topaz

pirit

titanyum

alçı taşı

sarı safir

kalsit

mavi safir

talk

topaz

bakır

zımpara taşı

flüorit

demir

galen

quartz

kömür

baryum sülfat

elmas

apatit

feldispat

kaya tuzu

feldispat

quartz

altın

Elementleri temelde birbirlerinden farklı kılan şey atomlarının
çekirdeklerindeki proton sayılarıdır. Burada görülen maddeleri
birbirinden bu denli değişik kılan işte bu farklılıktır.

s.46

Atomun çekirdeğindeki proton ve nötronlar kuark adı verilen daha küçük
parçacıkların biraraya gelmesiyle oluşurlar.

s.47

10<sup>-9</sup>m

molekül

10<sup>-10</sup>m

atom

10<sup>-14</sup>m

atom çekirdeği

10<sup>-15</sup>m

proton

10<sup>-18</sup>m

electron

10<sup>-18</sup>m

kuark

Atomun yapısından kuark'ın yapısına: Modern hızlandırıcılar
kullanılarak, atomu oluşturan en küçük parçacıkları incelemek
mümkündür. Üstteki resim bu ilişkiyi boyutuna göre gösteriyor.

s.48

Yandaki resimde elektronların dalga hareketine göre çizdikleri dört
farklı yörünge tipi gösterilmektedir. Elektronlar parçacık özelliğine
göre de gezegenlerin Güneş'in çevresinde dönmeleri gibi yörüngeler
çizerler. Fakat elektronların sahip oldukları bu farklı hareketler,
onların tam olarak tanımlanmasını engellemektedr.

s.50

Elektronlar çekirdeğin çevresinde, aynı gezegenlerin Güneş'in çevresinde
dönmeleri gibi çok hassas bir ölçüye göre dönerler.

s.51

Gerçekten, gece ile gündüzün art arda gelişinde ve Allah'ın göklerde ve
yerde yarattığı şeylerde korkup-sakınan bir topluluk için elbette
ayetler vardır. (Yunus Suresi, 6)

s.52

HIZLANDIRILAN PARÇACIKLAR

Hızlandırıcılar ve Çarpıştırıcılar

Maddenin temel yapı taşı olan parçacıkları araştırmak, atomdan
milyonlarca defa daha küçük parçacıkları incelemekle mümkündür. Bu çok
küçük parçacıkları incelemek ise ancak çok küçük ve kompleks parçacık
fiziği deney düzenekleriyle gerçekleştirilebilir. Çok kompleks deneyler
ise, çok yönlü bilgisayar kullanımı ile kontrol edilebilir.

Yüksek enerji parçacık fiziği maddenin temelinde bulunan yapı taşlarını
ve bunların birbirleri arasındaki etkileşimlerini inceleyen bilim
dalıdır. Son yıllarda yüksek teknoloji olanakları kullanan deneysel
çalışmalar sayesinde maddenin yapısı hakkındaki bilgilerimiz hızla
gelişmektedir. Parçacık fiziğinin araştırmaları kilometrelerce
uzunluktaki parçacık hızlandırıcı laboratuvarlarında yapılır. Parçacık
hızlandırıcılarında yüklü parçacıklardan, çoğunlukla proton ve
elektronlar, elektromanyetik alan içinde hızlandırılır ve yönlendirilir.
Hızlandırılan parçacıklar ya sabit hedefler ile ya da birbirleri ile
çarpıştırılır. Bu çarpışmalar sonucunda ortaya çıkan parçacıkların
incelenmesi çeşitli dedektör sistemleri ile gerçekleştirilir.

1950'li yıllardan başlayarak hızla gelişen hızlandırıcı ve dedektör
teknolojileri sayesinde çok yüksek enerjili çarpışmalar
gerçekleştirilmiş ve bu çarpışmaların gelişmiş detektör
sistemlerininde incelenmesi ile maddenin temeli diye bildiğimiz proton
ve nötronların kuark ismini verdiğimiz parçacıklardan oluşan bir alt
yapısı olduğu anlaşılmıştır. Ulaşılan yüksek enerjilerde yapılan
ölçümler protonun yarıçapının yüzde biri kadar olan uzaklıklarda
maddenin yapısını araştırma olanağı sağlamıştır.

Hızlandırıcı laboratuvarları, kurulmaları ve çalıştırılmalarının çok
masraflı oluşları nedeniyle dünyada sayılı birkaç merkezde
bulunmaktadır. En önemlileri Cern (Cenevre), DESY (Hamburg),
Fermilab-FNAL (Chicago) ve SLC (California) olarak sayılabilir. Yüksek
enerji fizikçileri bu merkezlerde büyük gruplar halinde deneysel
çalışmalara katılmakta ve atomun sırlarını araştırmaktadırlar. Bu
laboratuvarlardan SLC'nin uzunluğu 3 km., CERN'in uzunluğu ise 27
km.dir. Ama devlik yarışında birincilik, ABD'nin Texas eyaletinin
merkezinde kurulmakta ve çember çapı 85 kilometreyi bulacak olan
Amerikan projesi SSC'ye aittir… Söz konusu makinelerin maliyeti de (SSC
için bu rakam toplam 6 milyar dolar'dır) boyutlarıyla birlikte doğal
olarak artmaktadır.<sup>20</sup>

s.53

CERN parçacık fiziği laboratuvarı yerin 100 metre altında ve 27
kilometre uzunluğunda inşa edilmiştir. Parçacıklar bu uzun tünelde önce
hızlandırılıp, daha sonra birbirleriyle çarpıştırılırlar.

CERN parçacık fiziği laboratuvarı İsviçre-Fransa sınırında kurulmuş, 19
Avrupa ülkesinin üyeliği ile oluşan uluslararası nitelikte bir araştırma
merkezidir. Türkiye'nin de gözlemci statüsünde bulunduğu bu
laboratuvarın temel araştırma konusu maddenin temel yapısı ve bu yapıyı
oluşturan temel parçacıklardır. 3000'e yakın fizikçi, mühendis,
teknisyen ve idari personelin çalıştığı laboratuvarda 6000'in üstünde
üye fizikçi laboratuvara gelerek çalışmalar yapabilmektedir.

s.54

ELEKTRONLAR İNSANLARIN HİZMETİNDE

Elektrik, hayatımızın en önemli parçalarından biridir. Onsuz hiçbir şey
yaf yük sahibi elektronların ve iyonların hareketi sonucu oluşan yük
akımıdır. Günlük hayatta kullandığımız televizyon, buzdolabı gibi
aletler 1-2 amper elektrik çeker. Peki bu ölçü neyi ifade etmektedir?

Saniyede 1 Amper'lik akım demek, bir kesitten saniyede 6 milyar kere
milyar elektron geçişi demektir. Yıldırımda ise bu sayı 1 milyon kat
daha fazladır.

s.55

Elektronlar atomun içinde son derece karmaşık bir yörünge izlerler. Bu
küçük alanda şehir trafiğinden çok daha kalabalık bir ortam oluşmasına
rağmen, en ufak bir düzensizlik yaşanmaz.

s.56

KURAN'DAN İŞARETLER

Elektronların yörüngesi konusunu incelerken Kuran'da bu konuya işaret
eden bir ayet hakkında da düşünmek gerekir. Atom çekirdeğinin çevresinde
7 yörünge vardır. Her yörüngenin üzerinde ise sayısı belli olan
elektronlar bulunmaktadır. Kuran ayetlerinde gökyüzünün ve yeryüzünün
tabakalarını oluşturan katmanları anlatmak için kullanılan 7 kat gök
ifadesi, atomun göğü olarak bilinen yörüngelere de işaret ediyor
olabilir.

O, biri diğeriyle 'tam bir uyum' (mutabakat) içinde yedi gök yaratmış
olandır. Rahman (olan Allah)ın yaratmasında hiçbir 'çelişki ve
uygunsuzluk' (tefavüt) göremezsin. İşte gözü(nü) çevirip-gezdir;
herhangi bir çatlaklık (bozukluk ve çarpıklık) görüyor musun? (Mülk
Suresi, 3)

Bu sayı hiçbir zaman değişmez; ne altı olur ne de sekiz. Burada mucizevi
olan şey, elektronun yedi yörüngesine işaret eden bu sayının ayetle tam
bir uyum göstermesidir.

s.62

Radyo Dalgaları

mikro dalgalar

kızıl ötesi ışınlar

görünebilir ışınlar

mor ötesi ışınlar

X Işınları

gama Işınları

Güneş'ten dünyaya çok çeşitli ışıklar gelmektedir. Yandaki
elektromanyetik spektrumda görüldüğü gibi, biz bu ışınlardan yalnızca
çok küçük bir kısmını algılayabilmekteyiz.

s.63

Renklerin oluşumundaki bu üstün tasarım, bizleri tek bir gerçeğe
götürmektedir: Evren, en küçük parçasından en büyüğüne kadar çok büyük
bir uyum ve düzen içinde yaratılmıştır. Renklerdeki sanat Allah'ın
kusursuz yaratış delillerinden bir tanesidir.

s.64

Güneş'ten gelen fotonlar yeryüzündeki maddelerin yapılarını etkileyerek,
renkli bir dünya görmemizi sağlar.

s.67

"Spin hareketi" basit olarak nesnenin kendi ekseni etrafında dönmesi
anlamına gelir. Evrendeki bütün sistemlerde spin hareketi çok önemli bir
rol oynar. Atomun içindeki parçacıklardan uzaydaki yıldızlara kadar
bütün sistemler bu hareket üzerine kurulmuştur. Spin hareketini dünya
üzerinde araştıran bilim adamları ellerindeki tekniklerle bu
görüntüleri yakalama imkanı elde etmişlerdir. Atomaltında ise bu
hareketi görüntülemek, günümüz teknolojisiyle henüz mümkün olmamıştır.

s.70

Sodyum atomu son yörüngesindeki elektronu klor atomuna vererek, pozitif
yüklenir. Elektronu alan klor ise negatif yük sahibi olur. Bu iki yükün
birbirini çekmesinin sonucunda da aralarında iyonik bağ
oluşur.<sup>25</sup>

Sodyum Klorür Molekülü (NaCl)

Na

Cl

Na+

Cl+

Sodyum Atomu

Klor Atomu

Sodyum İyonu

Klor İyonu

s.71

Flor atomu

Flor molekülü (F<sub>2</sub>)

Su molekülü H<sub>2</sub>O

Hidrojen Atomu

Oksijen Atomu

Bazı atomlar son yörüngelerindeki elektronları ortak kullanarak kovalent
bağ ile yeni moleküller oluştururlar.

Elektron

Kuvvet

Alüminyum İyonu

Metal atomları arasında farklı bir kimyasal bağ söz konusudur. Her metal
atomu kendi dış elektronunu genel bir havuza koyar. Bu elektronlar
denizi, metallerin iletkenliğinin nedenidir.<sup>27</sup>

s.72

hidrosfer

litosfer

Na 2.6%

K 2.4%

Fe 4.7%

Evrenin Hammaddeleri ve Periyodik Cetvel: Doğada bulunan 92 adet ve
laboratuvarlarda oluşturulan 17 adet farklı element “Periyodik Cetvel”
diye adlandırılan bir tabloda, proton sayılarına göre
yerleştirilmişlerdir.

İlk bakışta; Periyodik tablo birer, ikişer harfli alt ve üst köşelerinde
rakamlar yazan kutucuklardan ibaret gibi gözükebilir. Ama, bu tabloya,
şu an solumakta olduğumuz hava ve bedenimiz dahil tüm evren
sığmaktadır.

s.73

karbon atomu

O 49.5%

Si 25.8%

Al 7.6%

s.74

ÜÇ BENZER MOLEKÜL

SONUÇ: ÜÇ ÇOK FARKLI MADDE

Moleküller arasındaki birkaç atomluk bir farklılık bile, çok değişik
sonuçlar oluşturur. Örneğin şimdi vereceğimiz iki moleküle dikkatle bir
bakın. İkisi de birbirine çok benziyor, ancak karbon ve hidrojen
sayılarında çok ufak farklılıklar var. Ama sonuç iki zıt madde
oluşturmaya yetiyor:

C<sub>18</sub>H<sub>24</sub>O<sub>2</sub> ve
C<sub>19</sub>H<sub>28</sub>O<sub>2</sub>

Bu moleküller nedir, bir tahminde bulunabiliyor musunuz? Hemen
söyleyelim: Birincisi Östrojen, ikincisi ise testesteron’dur. Yani biri
kadınlık, diğeri de erkeklik hormonudur. Birkaç atomluk bir fark bile,
hayret verici biçimde, cinsiyet farklılıklarına sebep olmaktadır.

Şimdi, vereceğimiz formüle bir bakın:

C<sub>6</sub>H<sub>12</sub>O<sub>2</sub>

Yukarıdaki molekül, östrojen ve testesteron hormonları moleküllerine ne
kadar da benziyor, değil mi ? Peki, bu molekül nedir ? Başka bir hormon
mu?

Hemen cevaplayalım: Bu molekül şeker molekülüdür.

Aynı çeşit elementlerden oluşan bu üç molekül örneğinde, atom
sayılarındaki farklılığın, ne derece farklı maddeler oluşturabildiği
çok net olarak görülür. Bir tarafta cinsiyet oluşturan hormonlar, bir
diğer tarafta da temel besin maddesi şeker var.

s.75

Çok değerli bir taş parçası olan elmas, doğada genelde grafit halinde
bulunan karbonun bir türevidir.

s.76

**Yan Yana Gelen Her Atom Hemen Reaksiyona Girseydi Ne Olurdu?**

Az önce tüm evrenin 109 farklı elementin atomlarının birbirleriyle
reaksiyona girmeleri sonucu oluştuğunu söylemiştik. Burada, üzerinde
dikkatle durulması gereken bir nokta vardır; o da, tepkimenin
oluşabilmesi için çok önemli bir koşulun gerçekleşmesi gerektiğidir.

Örneğin, oksijenle hidrojen her bir araya geldiğinde su oluşmaz. Ya da
demir havayla temas eder-etmez hemen paslanmaz. Eğer öyle olsaydı, katı
ve parlak bir metal olan demir, birkaç dakika içinde yumuşak bir toz
olan demir okside dönüşür, yeryüzünde metal diye bir madde kalmaz ve
dünyanın düzeni bozulurdu. Belirli bir mesafede yan yana gelen atomlar
belirli koşullar oluşmadan hemen birleşseydi farklı iki maddenin
atomları hemen tepkimeye girerlerdi. Böyle bir durumda ise, koltuğa
oturmanız bile mümkün olmazdı. Çünkü koltuğu oluşturan atomlarla
vücudunuzu oluşturan atomlar hemen tepkimeye girer ve koltuk-insan
arası bir varlık (\!) olurdunuz. Şüphesiz ki, böyle bir dünyada canlı
hayatının varlığı söz konusu bile olamazdı. Acaba, böyle bir sonucun
yaşanması nasıl engellenmektedir?

Bir örnekle açıklamak gerekirse, hidrojen ve oksijen molekülleri oda
sıcaklığında çok yavaş tepkimeye girerler, yani "su" oda sıcaklığında
çok yavaş oluşur. Ancak, ortamdaki sıcaklık arttığında moleküllerin
enerjileri de artar ve tepkime hızlanır, yani su daha hızlı oluşur.

Moleküllerin tepkimeye girebilmeleri için gereken minimum enerji
miktarı, "aktifleşme enerjisi" adı verilen enerji düzeyidir. Su
örneğinde görüldüğü gibi, hidrojen ve oksijen moleküllerinin tepkimeye
girip suyu oluşturabilmeleri için, enerjilerinin aktifleşme enerjisinden
yüksek olması gerekmektedir.

Düşünün ki, yeryüzündeki sıcaklık biraz daha yüksek olsaydı, atomlar çok
çabuk tepkimeye girerdi ve doğadaki denge de bozulurdu. Ancak tersi
olsaydı, yani yeryüzündeki sıcaklık daha düşük olsaydı, bu durumda da
atomlar tepkimeye girmekte çok ağır kalacaklar ve yine doğadaki dengeler
bozulacaktı. Bundan da anlaşıldığı gibi Dünya’nın Güneş'e uzaklığı tam
olarak canlı hayatına uygun olacak bir noktadadır. Elbette ki canlılık
için gereken hassas dengeler bununla kısıtlı değildir. Dünyanın
eksenindeki eğim, kütlesi, yüzey genişliği, atmosferindeki gazların
oranı, uydusu Ay ile arasındaki mesafe ve daha birçok faktör, sadece ve
sadece şu andaki değerleriyle mevcut olduğu takdirde canlıların hayatta
kalması mümkün olmaktadır. Bu noktada ortaya çıkan, tüm bu faktörlerin
birbiri ardınca tesadüflerle oluşamayacağı, hepsinin de canlıların tüm
özelliklerini bilen ve üstün bir kudret sahibi olan Allah tarafından
var edildikleri gerçeğidir.

Kuşkusuz bilimin bu noktada verdiği cevap, gözlemlediği fizik
kurallarına bir isim takmaktan ibarettir. En başta da belirttiğimiz
gibi bu tür olaylarda ne, nasıl, ne şekilde gibi soruların pek bir
anlamı yoktur. Bu sorularla ulaşabildiğimiz yalnızca, zaten var olan
bir kuralın detaylarıdır. Asıl sorulması gereken soru, bu kuralın neden
ve kim tarafından var edildiğidir. Bu sorunun cevabı ise maddeci
inançlarına körü körüne bağlı olan bilim adamları açısından yine bir
muammadır.

İşte materyalistlerin cevap veremediği bu noktada, aklı ve vicdanıyla
bakan bir göz için durum son derece açıktır: Hiçbir şekilde tesadüflerle
açıklanamayacak olan evrendeki kusursuz dengeler, üstün bir aklın ve
iradenin dilemesi sonucu gerçekleşmiştir. "Şüphesiz, Allah her şeyin
hesabını tam olarak yapandır" (Nisa Suresi, 86) ayetinde de belirtildiği
gibi Allah her şeyi çok hassas bir hesap, düzen ve denge üzerine
yaratmıştır.

s.77

Amino asitlerin dizilimi ve üç boyutlu şekli vücuttaki proteinlerin
görevini/fonksiyonunu belirler.

s.78

Görmedin mi, Allah, gökten su indirdi, böylece yeryüzü yemyeşil
donatıldı. Şüphesiz Allah, lütfedicidir, her şeyden haberdardır. (Hac
Suresi, 63)

s.79

su molekülü

hidrojen

hidrojen

oksijen

H<sub>2</sub>O

s.81

Eğer suyun üstten donma özelliği olmasaydı, denizlerin çok büyük bir
bölümü tüm yıl boyunca donacak ve denizdeki canlı yaşamı çok büyük bir
tehlikeye girecekti.

s.82

Donan suyun yoğunluğu sıvı haldeki sudan daha az olduğu için buzlar
suyun üstünde yüzerler.

s.83

Bir sıvının yüzeyindeki moleküller içe doğru gerilen bir ağ gibidir. Bu
da sıvılardaki yüzey gerilimini oluşturur. Bu gerilim yüzey
moleküllerinin birbirlerine yakınlaşmasını sağlar, bu da bir
sivrisineğin bacaklarının bu gerilimi kırıp, içeri girmesini engeller.
Suyun yüksek yüzey gerilimi birçok fizyolojik işlem için hayati önem
taşır.<sup>32</sup>

s.85

O<sub>3</sub>

1

2

3

Klor

O<sub>2</sub>

Klor Ozona Nasıl Zarar Verir?

Klor üç oksijen atomundan oluşan ozon molekülünü parçalar. Ayrılan iki
oksijen atomu oksijen (O<sub>2</sub>) molekülünü oluştururken, tek kalan
oksijen atomu klorla birleşir. Klorla birleşen bu atom Hipoklorid adını
alır. Hipoklorid serbest kalan bir oksijenle birleşip tekrar bir oksijen
molekülü oluşturur. Ve böylece klor atomu serbest kalır. Bu dönüşüm
yüzünden ozonun (O<sub>3</sub>) tabi yapısı bozulmuş olur.
<sup>33</sup>

s.87

PIPERIN

Piperin, tropik asma Piper nigrum’un yumuşak meyvesi olan siyah ve beyaz
biberin aktif bir elementidir. Karabiber ham meyvenin fermentasyona
bırakılması ve sonra da kurutulması ile elde edilir.

Beyaz biber ise olgunlaşmış meyvenin kabuğu ve etinin ayrılması ve
tohumlarının kurutulması yoluyla elde edilir. <sup>34</sup>

Para-HYDROXYPHENOL -2-BUTANON ve IONON

Bu iki molekül bir karışımda bir araya gelerek çok hoş bir kokunun
oluşmasına neden olurlar. Olgun böğürtlen kokusunun nedeni butanon'dur.
Yeni koparılan taze meyve kokusunun kaynağı aynı zamanda kurumuş saman
ve menekşe kokusunun kaynağı olan ionon’dan gelir. Ionon menekşe
yağınının güzel kokusudur.<sup>35</sup>

s.88

FURYLMETHANETHIOL

Bu molekül kahve aromasının kokusunu verir. Kahvenin uyarıcı etkisi
kafeindir. Kahvenin rengi, nitrojen içeren organik maddelerin
ısınmasıyla kahverengileşme reaksiyonunu sonucu ortaya çıkar.
Çekirdekler arasında geçici olarak sıkışan moleküller tat ve uyarmanın
nedenidir.<sup>36</sup>

KERATIN

Keratin ipek böcekleri ve örümcekler tarafından salgılanan, katılaşmış
çok değerli bir sıvıdır. İpek polipeptit zincirle birbirine bağlı amino
asitlerden oluşmaktadır. Zincirler ise hidrojen bağları ile
biribirilerine bağlıdırlar ve oldukça büzüşük ancak neredeyse düz
levhalar halindedirler. Örümcek ağlarında da aynı ipek dokusuyla
karşılaşırız.<sup>37</sup>

s.89

Üstteki resim kötü bir koku molekülüne, soldaki ise güzel bir koku
molekülüne aittir. Görüldüğü gibi güzel koku ile çirkin kokuyu
birbirinden ayıran gözle görülemeyen alemdeki bu ufacık farklardır.

s.94

Yukarıda görmüş olduğunuz, plastik, alüminyum, çelik gibi maddeler
uçabilir mi? Hayır, tüm bunlar bir araya getirilse yine de uçamazlar.
Bir uçak hiçbir uçma özelliği olmayan parçaların, özel bir tasarımla bir
araya getirilmeleriyle oluşmuştur. Uçma özelliği ne alüminyumdan, ne
plastikten, ne de çelikten gelir. Bu maddelerin özellikleri önemlidir,
ancak uçma özelliği bu maddelerin çok özel bir tasarımla bir araya
getirilmeleriyle kazanılabilir. Canlı sistemler de aynı bu şekildedir.
Bir canlı hücresi de cansız atomların çok özel bir tasarımla bir araya
getirilmesiyle oluşmuştur.

s.95

"Nasıl oluyor da Allah'ı inkar ediyorsunuz? Oysa ölü iken sizi O
diriltti; sonra sizi yine öldürecek, yine diriltecektir ve sonra O'na
döndürüleceksiniz." (Bakara Suresi, 28)

s.96

Yukarıdaki çizimin ne kadar anlamsız olduğu açıktır. Günümüzde herkes,
doğadaki taşların veya kaya parçalarının kendi kendilerine kurbağalara
veya balıklara dönüşmeyeceklerini bilir. Elbetteki cansız maddelerden
canlılığın oluşması mümkün değildir. Bu da canlılığın cansız maddelerden
tesadüfen oluştuğunu iddia eden evrim teorisini daha en başından
çürütür.

s.97

ATOMLAR ATOMLARI İNCELERKEN

Evrimci iddiaya göre, tesadüfler sonucu oluşan atomlar, üniversite
profesörlerine dönüşmüş ve elektron mikroskopları altında kendilerini
inceleyip tesadüfen meydana geldiklerini iddia etmişlerdir. Kuşkusuz
böyle bir iddia küçük bir çocuk için bile inandırıcı değildir.

s.99

Evrimcilerin istedikleri tüm şartlar sağlansa bir canlı oluşabilir mi?
Elbette ki hayır. Bunu daha iyi anlamak için şöyle bir deney yapalım.
Üsttekine benzer bir varile canlıların oluşumu için gerekli olan bütün
atomları, enzimleri, hormonları, proteinleri kısacası evrimcilerin
istedikleri, gerekli gördükleri tüm elementleri koyalım. Olabilecek her
türlü kimyasal ve fiziksel yöntemi kullanarak bu elementleri
karıştıralım ve istedikleri kadar bekleyelim. Ne yapılırsa yapılsın,
ne kadar beklenirse beklensin bu varilden canlı tek bir varlık bile
çıkaramayacaklardır.

s.101

Canlı hücrelerine ait tüm bilgileri kusursuz bir şifreleme sistemiyle
taşıyan DNA molekülü, çok kompleks bir yapıya sahiptir. Bu molekülün
kusursuz yapısı, evrimcilerin tesadüflerle oluştuğu iddiasını tamamen
geçersiz kılmaktadır

"Göklerde ve yerde olanların tümü Allah'ı tesbih etmiştir. O, üstün ve
güçlü (aziz) olandır, hüküm ve hikmet sahibidir. Göklerin ve yerin
mülkü O'nundur. Diriltir ve öldürür. O, her şeye güç yetirendir.
(Hadid Suresi, 1-2)

s.103

"Göklerde ve yerde olan ne varsa, canlılar ve melekler Allah'a secde
ederler ve onlar büyüklük taslamazlar. Üstlerinden (her an bir azap
göndermeye kadir olan) Rablerinden korkarlar ve emrolundukları şeyi
yaparlar. (Nahl Suresi 49-50)

s.106

nötron

uranyum 235

s.107

baryum 142

nötron

krypton 91

nötron

Fisyon, atom çekirdeğinin parçalanmasıdır. Resimde de görüldüğü gibi,
bir nötronla çarpıştırılan uranyum 235 atomu parçalanıp, krypton 92 ve
baryum 142 atomu oluşturur. Bu çarpışma sonucunda gamma ışınları enerji
olarak açığa çıkar.

s.110

Nükleer kaynaşma (füzyon), parçalanmanın tersine çok hafif iki çekirdeği
birleştirerek daha ağır bir çekirdek oluşturmak ve bu şekilde açığa
çıkan bağ enerjisini kullanmaktır. Yıldızların içindeki çekirdekler
çarpıştıklarında kaynaşırlar. Böylece yeni çekirdekler oluşur ve ortaya
nötrino, pozitron, nötron, proton ve diğer atomaltı parçacıklar enerji
olarak açığa çıkarlar. Yıldızlardaki büyük enerjinin kaynağı bu çekirdek
kaynaşmalarıdır.

Nötrino

Pozitron

Proton reaksiyonu

Helyum 3

Helyum 4

Helyum 3

Helyum 4

Helyum 3

Döteryum Ağır Hidrojen

Proton

Pozitron

s.111

Döteryum

Döteryum

Helyum 3

Nötron

Enerji

Döteryum

Döteryum

Trityum

Proton

Enerji

Döteryum

Trityum

Helyum 4

Nötron

Enerji

Resimde gösterilen 3 farklı füzyon reaksiyonu, enerji ve parçacık
oluşumuyla sonuçlanır.

Proton

s.112

Atomun çekirdeğinde saklı olan bu muazzam gücün açığa çıkmasıyla, birkaç
saniye içinde yüzbinlerce insan hayatını kaybetmiştir.

s.113

Patlama, arkasında çok kalıcı izler bırakmıştır.

1986 yılında Rusya’daki Çernobil reaktöründe meydana gelen nükleer
kazanın insanlar, tüm diğer canlılar ve bitkiler üzerinde çok kalıcı
etkileri olmuştur. Bilim adamları bu etkilerin 30-40 yıl daha süreceğini
söylüyorlar. Nükleer sızıntının engellenmesi için alınan önlemler bir
sonuç vermemiştir. Radyasyonun zararlı etkilerinin azaltılması için
çalışmalar devam etmektedir.

s.114

Hiroşima'ya atılan bombadan sonra canlılık tamamen ortadan kalkmış,
bomba arkasında çok büyük bir enkaz bırakmıştır.

s.115

Patlama sonrasında oluşan şiddetli rüzgar sonucunda radyasyon
döküntüleri çok geniş bir alana yayılmış ve arkasında kül tabakası
altında kalmış bir görüntü bırakmıştır.

s.116

Elektron kaybeder

Radyasyon

Pozitif iyon

Negatif iyon

Elektron kazanır

Radyasyon, atomun dış yüzeyindeki elektronlara çarptığı zaman, pozitif
iyonlar oluşturarak cok ciddi hasarlar verebilir. Elektronlar diğer nötr
atomlara bağlanarak negatif iyonlar oluştururlar.

s.117

"İnkar edenler, dediler ki: "Kıyamet-saati bize gelmez." De ki: "Hayır,
gaybı bilen Rabbime andolsun, o muhakkak size gelecektir. Göklerde ve
yerde zerre ağırlığınca hiçbir şey O'ndan uzak (saklı) kalmaz. Bundan
daha küçük olanı da, daha büyük olanı da, istisnasız, mutlaka apaçık bir
kitapta (yazılı)dır." (Sebe Suresi, 3)

s.119

Dünya

Madde

Atom

Molekül

Çekirdek

Atom

Çekirdek

Elektron

Nötron

Proton

Proton

Quarklar

s.121

Dış dünyada gördüğümüz her şey, rengarenk çiçekler, kuşlar, gökyüzü,
dağlar, çevremizdeki insanlar kısacası dünyadaki her türlü detay sadece
atomlardan oluşan bir dünyadan bize geliyor.

s.127

En son evrimci kaynakların da kabul ettiği gibi, hayatın kökeni, hala
evrim teorisi için son derece büyük bir açmazdır.

s.129

Evrim teorisini geçersiz kılan gerçeklerden bir tanesi, canlılığın
inanılmaz derecedeki kompleks yapısıdır. Canlı hücrelerinin
çekirdeğinde yer alan DNA molekülü, bunun bir örneğidir. DNA, dört
ayrı molekülün farklı diziliminden oluşan bir tür bilgi bankasıdır. Bu
bilgi bankasında canlıyla ilgili bütün fiziksel özelliklerin şifreleri
yer alır. İnsan DNA'sı kağıda döküldüğünde, ortaya yaklaşık 900 ciltlik
bir ansiklopedi çıkacağı hesaplanmaktadır. Elbette böylesine olağanüstü
bir bilgi, tesadüf kavramını kesin biçimde geçersiz kılmaktadır.

s.132

Evrimciler yüzyılın başından beri sinekleri mutasyona uğratarak, faydalı
mutasyon örneği oluşturmaya çalıştılar. Ancak on yıllarca süren bu
çabaların sonucunda elde edilen tek sonuç, sakat, hastalıklı ve kusurlu
sinekler oldu. En solda, normal bir meyve sineğinin kafası ve sağda
mutasyona uğramış diğer bir meyve sineği.

bacak

anten

gözler

ağız

s.135

Kretase dönemine ait bu timsah fosili 65 milyon yıllıktır. Günümüzde
yaşayan timsahlardan hiçbir farkı yoktur.

İtalya'da çıkarılmış bu mene balığı fosili 54 - 37 milyon yıllıktır.

Bu 50 milyon yıllık çınar yaprağı fosili ABD çıkarılmıştır. 50 milyon
yıldır çınar yaprakları hiç değişmemiş , evrim geçirmemiştir.

s.138

SAHTE

İnsanın evrimi masalını destekleyen hiçbir fosil kalıntısı yoktur.
Aksine, fosil kayıtları insanlar ile maymunlar arasında aşılamaz bir
sınır olduğunu göstermektedir. Bu gerçek karşısında evrimciler, gerçek
dışı birtakım çizim ve maketlere umut bağlamışlardır. Fosil
kalıntılarının üzerine diledikleri maskeleri geçirir ve hayali yarı
maymun yarı insan yüzler oluştururlar.

s.140

Evrimcilerin istedikleri tüm şartlar sağlansa bir canlı oluşabilir mi?
Elbette ki hayır. Bunu daha iyi anlamak için şöyle bir deney yapalım.
Üsttekine benzer bir varile canlıların oluşumu için gerekli olan bütün
atomları, enzimleri, hormonları, proteinleri kısacası evrimcilerin
istedikleri, gerekli gördükleri tüm elementleri koyalım.Olabilecek her
türlü kimyasal ve fiziksel yöntemi kullanarak bu elementleri
karıştıralım ve istedikleri kadar bekleyelim. Ne yapılırsa yapılsın,
ne kadar beklenirse beklensin bu varilden canlı tek bir varlık bile
çıkaramayacaklardır.

s.144

Bir cisimden gelen uyarılar elektrik sinyaline dönüşerek beyinde bir
etki oluştururlar. Görüyorum derken, aslında zihnimizdeki elektrik
sinyallerinin etkisini seyrederiz. Beyin ışığa kapalıdır. Yani beynin
içi kapkaranlıktır, ışık beynin bulunduğu yere kadar giremez. Görüntü
merkezi denilen yer kapkaranlık, ışığın asla ulaşmadığı, belki de hiç
karşılaşmadığınız kadar karanlık bir yerdir. Ancak siz bu zifiri
karanlıkta ışıklı, pırıl pırıl bir dünyayı seyredersiniz.

s.149

Geçmiş zamanlarda timsaha tapan insanların inanışları ne derece garip ve
akıl almazsa günümüzde Darwinistlerin inanışları da aynı derecede akıl
almazdır. Darwinistler tesadüfleri ve cansız şuursuz atomları cahilce
adeta yaratıcı güç olarak kabul ederler hatta bu batıl inanca bir dine
bağlanır gibi bağlanırlar.

ARKA KAPAK YAZISI

Atomlardan meydana gelen bir vücutla, havadaki atomları soluyor,
besinlerdeki atomları yiyor, suyun atomlarını içiyorsunuz. Gördükleriniz
ise gözünüzdeki atomlara ait elektronların fotonlarla çarpışmasından
başka birşey değil. Peki dokunarak hissettikleriniz? Onlar da
cildinizdeki atomların eşyalardaki atomları itmesinden ibaret...

Elbette bugün birçok insan, bedeninin, evrenin, dünyanın kısacası her
şeyin atomlardan oluştuğunu bilmektedir. Ama belki de bugüne kadar
“atom” ismini verdiğimiz varlığın nasıl bir sisteme sahip olduğunu
düşünmemiştir. Veya düşündüyse bile nasıl oluştuğunu araştırmaya
ihtiyaç duymamıştır; çünkü bunun yalnızca fizikçilerin işi olduğunu
düşünmüştür.

Oysa insan bu kusursuz sistemle hayatı boyunca iç içe yaşamaktadır.
Üstelik bu öyle bir sistemdir ki, yalnızca oturduğumuz koltuğu
oluşturan trilyonlarca atomdan her biri, üzerine kitap yazılabilecek
bir düzenliliğe sahiptir. Tek bir atomun oluşumunu, sistemini, gücünü
anlatmak sayfalar alabilmektedir.

Elinizdeki bu kitapta canlı-cansız, evrendeki her şeyi oluşturan atomun
kendi kendine veya tesadüfen meydana gelmesinin imkansızlığı ve Allah’ın
yaratışındaki kusursuzluk anlatılmaktadır.

**YAZAR HAKKINDA: **Harun Yahya müstear ismini kullanan Adnan Oktar,
1956 yılında Ankara'da doğdu. 1980'li yıllardan bu yana, imani, bilimsel
ve siyasi konularda pek çok eser hazırladı. Bunların yanı sıra, yazarın
evrimcilerin sahtekarlıklarını, iddialarının geçersizliğini ve
Darwinizm'in kanlı ideolojilerle olan karanlık bağlantılarını ortaya
koyan çok önemli eserleri bulunmaktadır.

Yazarın tüm çalışmalarındaki ortak hedef, Kuran'ın tebliğini dünyaya
ulaştırmak, böylelikle insanları Allah'ın varlığı, birliği ve ahiret
gibi temel imani konular üzerinde düşünmeye sevk etmek ve inkarcı
sistemlerin çürük temellerini ve sapkın uygulamalarını gözler önüne
sermektir. Nitekim yazarın, bugüne kadar 73 ayrı dile çevrilen 300’den
fazla eseri, dünya çapında geniş bir okuyucu kitlesi tarafından takip
edilmektedir.

Harun Yahya Külliyatı, -Allah'ın izniyle- 21. yüzyılda dünya insanlarını
Kuran'da tarif edilen huzur ve barışa, doğruluk ve adalete, güzellik ve
mutluluğa taşımaya bir vesile olacaktır.
